<?xml version='1.0' encoding='UTF-8'?>
<tree text="21. As&#x12B;tinip&#x101;to" target="text">
  <text>
    <hangnum/>
    <paragraph> 533. Cūḷahaṃsajātakaṃ (1)</paragraph>
    <hangnum nr="1"/>
    <gatha type="1"> ‘‘Sumukha  anupacinantā, pakkamanti vihaṅgamā;</gatha>
    <gatha type="last">Gaccha tuvampi mā kaṅkhi, natthi baddhe <note>[bandhe (syā. ka.)]</note> sahāyatā’’.</gatha>
    <hangnum nr="2"/>
    <gatha type="1"> ‘‘Gacche vāhaṃ na vā gacche, na tena amaro siyaṃ;</gatha>
    <gatha type="last">Sukhitaṃ taṃ upāsitvā, dukkhitaṃ taṃ kathaṃ jahe.</gatha>
    <hangnum nr="3"/>
    <gatha type="1"> ‘‘Maraṇaṃ vā tayā saddhiṃ, jīvitaṃ vā tayā vinā;</gatha>
    <gatha type="last">Tadeva maraṇaṃ seyyo, yañce jīve tayā vinā.</gatha>
    <hangnum nr="4"/>
    <gatha type="1"> ‘‘Nesa dhammo mahārāja, yaṃ taṃ evaṃ gataṃ jahe;</gatha>
    <gatha type="last">Yā gati tuyhaṃ sā mayhaṃ, ruccate vihagādhipa.</gatha>
    <hangnum nr="5"/>
    <gatha type="1"> ‘‘Kā nu pāsena baddhassa <note>[bandhassa (syā. ka.)]</note>, gati aññā mahānasā;</gatha>
    <gatha type="last">Sā kathaṃ cetayānassa, muttassa tava ruccati.</gatha>
    <hangnum nr="6"/>
    <gatha type="1"> ‘‘Kaṃ vā tvaṃ passase atthaṃ, mama tuyhañca pakkhima;</gatha>
    <gatha type="last">Ñātīnaṃ vāvasiṭṭhānaṃ, ubhinnaṃ jīvitakkhaye.</gatha>
    <hangnum nr="7"/>
    <gatha type="1"> ‘‘Yaṃ na kañcanadepiñcha <note>[depiccha (sī. pī.), dvepiccha (syā.)]</note>, andhena tamasā gataṃ;</gatha>
    <gatha type="last">Tādise sañcajaṃ pāṇaṃ, kamatthamabhijotaye’’.</gatha>
    <hangnum nr="8"/>
    <gatha type="1"> ‘‘Kathaṃ nu patataṃ seṭṭha, dhamme atthaṃ na bujjhasi <note>[bujjhase (sī.)]</note>;</gatha>
    <gatha type="last">Dhammo apacito santo, atthaṃ dasseti pāṇinaṃ.</gatha>
    <hangnum nr="9"/>
    <gatha type="1"> ‘‘Sohaṃ dhammaṃ apekkhāno, dhammā catthaṃ samuṭṭhitaṃ;</gatha>
    <gatha type="last">Bhattiñca  tayi sampassaṃ, nāvakaṅkhāmi jīvitaṃ’’.</gatha>
    <hangnum nr="10"/>
    <gatha type="1"> ‘‘Addhā eso sataṃ dhammo, yo mitto mittamāpade;</gatha>
    <gatha type="last">Na caje jīvitassāpi, hetudhammamanussaraṃ.</gatha>
    <hangnum nr="11"/>
    <gatha type="1"> ‘‘Svāyaṃ dhammo ca te ciṇṇo, bhatti ca viditā mayi;</gatha>
    <gatha type="last">Kāmaṃ karassu mayhetaṃ, gacchevānumato mayā’’.</gatha>
    <hangnum nr="12"/>
    <gatha type="1"> ‘‘Api  tvevaṃ gate kāle, yaṃ khaṇḍaṃ <note>[baddhaṃ (sī.), bandhaṃ (pī.)]</note> ñātinaṃ mayā;</gatha>
    <gatha type="last">Tayā taṃ buddhisampannaṃ <note>[buddhisampanna (sī. syā. pī.)]</note>, assa paramasaṃvutaṃ.</gatha>
    <hangnum nr="13"/>
    <gatha type="1"> ‘‘Iccevaṃ <note>[icceva (sī. pī.)]</note> mantayantānaṃ, ariyānaṃ ariyavuttinaṃ;</gatha>
    <gatha type="last">Paccadissatha nesādo, āturānamivantako.</gatha>
    <hangnum nr="14"/>
    <gatha type="1"> ‘‘Te sattumabhisañcikkha, dīgharattaṃ hitā dijā;</gatha>
    <gatha type="last">Tuṇhīmāsittha ubhayo, na sañcalesumāsanā <note>[na ca sañcesu’māsanā (sī. pī.)]</note>.</gatha>
    <hangnum nr="15"/>
    <gatha type="1"> ‘‘Dhataraṭṭhe ca disvāna, samuḍḍente tato tato;</gatha>
    <gatha type="last">Abhikkamatha vegena, dijasattu dijādhipe.</gatha>
    <hangnum nr="16"/>
    <gatha type="1"> ‘‘So ca vegenabhikkamma, āsajja parame dije;</gatha>
    <gatha type="last">Paccakamittha <note>[paccakampittha (sī. syā. pī.)]</note> nesādo, baddhā iti vicintayaṃ.</gatha>
    <hangnum nr="17"/>
    <gatha type="1"> ‘‘Ekaṃva baddhamāsīnaṃ, abaddhañca punāparaṃ;</gatha>
    <gatha type="last">Āsajja baddhamāsīnaṃ, pekkhamānamadīnavaṃ.</gatha>
    <hangnum nr="18"/>
    <gatha type="1"> ‘‘Tato so vimatoyeva, paṇḍare ajjhabhāsatha;</gatha>
    <gatha type="last">Pavaḍḍhakāye āsīne, dijasaṅghagaṇādhipe.</gatha>
    <hangnum nr="19"/>
    <gatha type="1"> ‘‘Yaṃ nu pāsena mahatā, baddho na kurute disaṃ;</gatha>
    <gatha type="last">Atha  kasmā abaddho tvaṃ, balī pakkhi na gacchasi.</gatha>
    <hangnum nr="20"/>
    <gatha type="1"> ‘‘Kinnu tyāyaṃ <note>[tā’yaṃ (sī. pī. ka.)]</note> dijo hoti, mutto baddhaṃ upāsasi;</gatha>
    <gatha type="last">Ohāya sakuṇā yanti, kiṃ eko avahīyasi’’.</gatha>
    <hangnum nr="21"/>
    <gatha type="1"> ‘‘Rājā me so dijāmitta, sakhā pāṇasamo ca me;</gatha>
    <gatha type="last">Neva naṃ vijahissāmi, yāva kālassa pariyāyaṃ.</gatha>
    <hangnum nr="22"/>
    <gatha type="1"> ‘‘Kathaṃ panāyaṃ vihaṅgo, nāddasa pāsamoḍḍitaṃ;</gatha>
    <gatha type="last">Padañhetaṃ mahantānaṃ, boddhumarahanti āpadaṃ.</gatha>
    <hangnum nr="23"/>
    <gatha type="1"> ‘‘Yadā parābhavo hoti, poso jīvitasaṅkhaye;</gatha>
    <gatha type="last">Atha jālañca pāsañca, āsajjāpi na bujjhati.</gatha>
    <hangnum nr="24"/>
    <gatha type="1"> ‘‘Api  tveva mahāpañña, pāsā bahuvidhā tatā <note>[tatā (syā. ka.)]</note>;</gatha>
    <gatha type="last">Guyhamāsajja <note>[gūḷhamāsajja (sī. pī.)]</note> bajjhanti, athevaṃ jīvitakkhaye’’.</gatha>
    <hangnum nr="25"/>
    <gatha type="1"> ‘‘Api nāyaṃ tayā saddhiṃ, saṃvāsassa <note>[sambhāsassa (sī. pī.)]</note> sukhudrayo;</gatha>
    <gatha type="last">Api no anumaññāsi, api no jīvitaṃ dade’’.</gatha>
    <hangnum nr="26"/>
    <gatha type="1"> ‘‘Na ceva me tvaṃ baddhosi, napi icchāmi te vadhaṃ;</gatha>
    <gatha type="last">Kāmaṃ khippamito gantvā, jīva tvaṃ anigho ciraṃ’’.</gatha>
    <hangnum nr="27"/>
    <gatha type="1"> ‘‘Nevāhametamicchāmi , aññatretassa jīvitā;</gatha>
    <gatha type="last">Sace ekena tuṭṭhosi, muñcetaṃ mañca bhakkhaya.</gatha>
    <hangnum nr="28"/>
    <gatha type="1"> ‘‘Ārohapariṇāhena, tulyāsmā <note>[tulyāmhā (ka.)]</note> vayasā ubho;</gatha>
    <gatha type="last">Na te lābhena jīvatthi <note>[jīnatthi (sī. syā. pī.)]</note>, etena niminā tuvaṃ.</gatha>
    <hangnum nr="29"/>
    <gatha type="1"> ‘‘Tadiṅgha  samapekkhassu <note>[samavekkhasu (sī. pī.)]</note>, hotu giddhi tavamhasu <note>[tavasmasu (sī. syā.)]</note>;</gatha>
    <gatha type="last">Maṃ pubbe bandha pāsena, pacchā muñca dijādhipaṃ.</gatha>
    <hangnum nr="30"/>
    <gatha type="1"> ‘‘Tāvadeva ca te lābho, katāssa <note>[katassā (sī. pī.)]</note> yācanāya ca;</gatha>
    <gatha type="last">Mitti ca dhataraṭṭhehi, yāvajīvāya te siyā’’.</gatha>
    <hangnum nr="31"/>
    <gatha type="1"> ‘‘Passantu no mahāsaṅghā, tayā muttaṃ ito gataṃ;</gatha>
    <gatha type="last">Mittāmaccā ca bhaccā ca, puttadārā ca bandhavā.</gatha>
    <hangnum nr="32"/>
    <gatha type="1"> ‘‘Na ca te tādisā mittā, bahūnaṃ <note>[bahunnaṃ (sī. pī.)]</note> idha vijjati;</gatha>
    <gatha type="last">Yathā tvaṃ dhataraṭṭhassa, pāṇasādhāraṇo sakhā.</gatha>
    <hangnum nr="33"/>
    <gatha type="1"> ‘‘So te sahāyaṃ muñcāmi, hotu rājā tavānugo;</gatha>
    <gatha type="last">Kāmaṃ khippamito gantvā, ñātimajjhe virocatha’’.</gatha>
    <hangnum nr="34"/>
    <gatha type="1"> ‘‘So patīto pamuttena, bhattunā <note>[bhattuno (syā.)]</note> bhattugāravo;</gatha>
    <gatha type="last">Ajjhabhāsatha vakkaṅgo <note>[vaṅkaṅgo (syā.)]</note>, vācaṃ kaṇṇasukhaṃ bhaṇaṃ.</gatha>
    <hangnum nr="35"/>
    <gatha type="1"> ‘‘Evaṃ luddaka nandassu, saha sabbehi ñātibhi;</gatha>
    <gatha type="last">Yathāhamajja nandāmi, muttaṃ disvā dijādhipaṃ’’.</gatha>
    <hangnum nr="36"/>
    <gatha type="1"> ‘‘Ehi  taṃ anusikkhāmi, yathā tvamapi lacchase;</gatha>
    <gatha type="last">Lābhaṃ tavāyaṃ <note>[yathāyaṃ (sī. pī.)]</note> dhataraṭṭho, pāpaṃ kiñci <note>[kañci (sī.)]</note> na dakkhati.</gatha>
    <hangnum nr="37"/>
    <gatha type="1"> ‘‘Khippamantepuraṃ netvā <note>[gantvā (syā. ka.)]</note>, rañño dassehi no ubho;</gatha>
    <gatha type="last">Abaddhe pakatibhūte, kāje <note>[kāce (pī.)]</note> ubhayato ṭhite.</gatha>
    <hangnum nr="38"/>
    <gatha type="1"> ‘‘Dhataraṭṭhā mahārāja, haṃsādhipatino ime;</gatha>
    <gatha type="last">Ayañhi  rājā haṃsānaṃ, ayaṃ senāpatītaro.</gatha>
    <hangnum nr="39"/>
    <gatha type="1"> ‘‘Asaṃsayaṃ imaṃ disvā, haṃsarājaṃ narādhipo;</gatha>
    <gatha type="last">Patīto sumano vitto <note>[citto (ka.)]</note>, bahuṃ dassati te dhanaṃ’’.</gatha>
    <hangnum nr="40"/>
    <gatha type="1"> ‘‘Tassa taṃ vacanaṃ sutvā, kammunā upapādayi;</gatha>
    <gatha type="2">Khippamantepuraṃ gantvā, rañño haṃse adassayi;</gatha>
    <gatha type="last">Abaddhe pakatibhūte, kāje ubhayato ṭhite.</gatha>
    <hangnum nr="41"/>
    <gatha type="1"> ‘‘Dhataraṭṭhā  mahārāja, haṃsādhipatino ime;</gatha>
    <gatha type="last">Ayañhi rājā haṃsānaṃ, ayaṃ senāpatītaro’’.</gatha>
    <hangnum nr="42"/>
    <gatha type="1"> ‘‘Kathaṃ panime vihaṅgā <note>[vihagā (sī. pī.)]</note>, tava hatthattamāgatā <note>[hatthattha’māgatā (sī. syā. pī.)]</note>;</gatha>
    <gatha type="last">Kathaṃ luddo mahantānaṃ, issare idha ajjhagā’’.</gatha>
    <hangnum nr="43"/>
    <gatha type="1"> ‘‘Vihitā santime pāsā, pallalesu janādhipa;</gatha>
    <gatha type="last">Yaṃ yadāyatanaṃ maññe, dijānaṃ pāṇarodhanaṃ.</gatha>
    <hangnum nr="44"/>
    <gatha type="1"> ‘‘Tādisaṃ pāsamāsajja, haṃsarājā abajjhatha;</gatha>
    <gatha type="last">Taṃ abaddho upāsīno, mamāyaṃ ajjhabhāsatha.</gatha>
    <hangnum nr="45"/>
    <gatha type="1"> ‘‘Sudukkaraṃ anariyehi, dahate bhāvamuttamaṃ;</gatha>
    <gatha type="last">Bhatturatthe parakkanto, dhammayutto <note>[dhamme yutto (sī. pī.)]</note> vihaṅgamo.</gatha>
    <hangnum nr="46"/>
    <gatha type="1"> ‘‘Attanāyaṃ <note>[attano yaṃ (syā.)]</note> cajitvāna, jīvitaṃ jīvitāraho;</gatha>
    <gatha type="last">Anutthunanto āsīno, bhattu yācittha jīvitaṃ.</gatha>
    <hangnum nr="47"/>
    <gatha type="1"> ‘‘Tassa taṃ vacanaṃ sutvā, pasādamahamajjhagā;</gatha>
    <gatha type="last">Tato naṃ pāmuciṃ <note>[pāmuñciṃ (pī. ka.)]</note> pāsā, anuññāsiṃ sukhena ca.</gatha>
    <hangnum nr="48"/>
    <gatha type="1"> ‘‘‘So  patīto pamuttena, bhattunā bhattugāravo;</gatha>
    <gatha type="last">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</gatha>
    <hangnum nr="49"/>
    <gatha type="1"> ‘‘‘Evaṃ luddaka nandassu, saha sabbehi ñātibhi;</gatha>
    <gatha type="last">Yathāhamajja nandāmi, muttaṃ disvā dijādhipaṃ.</gatha>
    <hangnum nr="50"/>
    <gatha type="1"> ‘‘‘Ehi taṃ anusikkhāmi, yathā tvamapi lacchase;</gatha>
    <gatha type="last">Lābhaṃ tavāyaṃ dhataraṭṭho, pāpaṃ kiñci na dakkhati.</gatha>
    <hangnum nr="51"/>
    <gatha type="1"> ‘‘‘Khippamantepuraṃ netvā <note>[gantvā (sabbattha)]</note>, rañño dassehi no ubho;</gatha>
    <gatha type="last">Abaddhe pakatibhūte, kāje ubhayato ṭhite.</gatha>
    <hangnum nr="52"/>
    <gatha type="1"> ‘‘‘Dhataraṭṭhā mahārāja, haṃsādhipatino ime;</gatha>
    <gatha type="last">Ayañhi rājā haṃsānaṃ, ayaṃ senāpatītaro.</gatha>
    <hangnum nr="53"/>
    <gatha type="1"> ‘‘‘Asaṃsayaṃ imaṃ disvā, haṃsarājaṃ narādhipo;</gatha>
    <gatha type="last">Patīto sumano vitto, bahuṃ dassati te dhanaṃ’.</gatha>
    <hangnum nr="54"/>
    <gatha type="1"> ‘‘Evametassa vacanā, ānītāme ubho mayā;</gatha>
    <gatha type="last">Ettheva hi ime āsuṃ <note>[assu (sī. syā. pī.)]</note>, ubho anumatā mayā.</gatha>
    <hangnum nr="55"/>
    <gatha type="1"> ‘‘Soyaṃ evaṃ gato pakkhī, dijo paramadhammiko;</gatha>
    <gatha type="last">Mādisassa hi luddassa, janayeyyātha maddavaṃ.</gatha>
    <hangnum nr="56"/>
    <gatha type="1"> ‘‘Upāyanañca  te deva, nāññaṃ passāmi edisaṃ;</gatha>
    <gatha type="last">Sabbasākuṇikāgāme, taṃ passa manujādhipa’’.</gatha>
    <hangnum nr="57"/>
    <gatha type="1"> ‘‘Disvā nisinnaṃ rājānaṃ, pīṭhe sovaṇṇaye subhe;</gatha>
    <gatha type="last">Ajjhabhāsatha vakkaṅgo, vācaṃ kaṇṇasukhaṃ bhaṇaṃ.</gatha>
    <hangnum nr="58"/>
    <gatha type="1"> ‘‘Kaccinnu  bhoto kusalaṃ, kacci bhoto anāmayaṃ;</gatha>
    <gatha type="last">Kacci raṭṭhamidaṃ phītaṃ, dhammena manusāsasi’’.</gatha>
    <hangnum nr="59"/>
    <gatha type="1"> ‘‘Kusalañceva me haṃsa, atho haṃsa anāmayaṃ;</gatha>
    <gatha type="last">Atho raṭṭhamidaṃ phītaṃ, dhammena manusāsahaṃ’’ <note>[manusissati (sī. pī.)]</note>.</gatha>
    <hangnum nr="60"/>
    <gatha type="1"> ‘‘Kacci bhoto amaccesu, doso koci na vijjati;</gatha>
    <gatha type="last">Kacci ca <note>[kaccinnu (sī. pī.)]</note> te tavatthesu, nāvakaṅkhanti jīvitaṃ’’.</gatha>
    <hangnum nr="61"/>
    <gatha type="1"> ‘‘Athopi  me amaccesu, doso koci na vijjati;</gatha>
    <gatha type="last">Athopi te <note>[athopime (sī. pī.)]</note> mamatthesu, nāvakaṅkhanti jīvitaṃ’’.</gatha>
    <hangnum nr="62"/>
    <gatha type="1"> ‘‘Kacci te sādisī bhariyā, assavā piyabhāṇinī;</gatha>
    <gatha type="last">Puttarūpayasūpetā, tava chandavasānugā’’.</gatha>
    <hangnum nr="63"/>
    <gatha type="1"> ‘‘Atho me sādisī bhariyā, assavā piyabhāṇinī;</gatha>
    <gatha type="last">Puttarūpayasūpetā, mama chandavasānugā’’.</gatha>
    <hangnum nr="64"/>
    <gatha type="1"> ‘‘Bhavantaṃ <note>[bhavaṃ tu (sī. pī.), bhavannu (syā.)]</note> kacci nu mahā-sattuhatthattataṃ <note>[hatthatthataṃ (sī. syā. pī.)]</note> gato;</gatha>
    <gatha type="last">Dukkhamāpajji vipulaṃ, tasmiṃ paṭhamamāpade.</gatha>
    <hangnum nr="65"/>
    <gatha type="1"> ‘‘Kacci yantāpatitvāna, daṇḍena samapothayi;</gatha>
    <gatha type="last">Evametesaṃ jammānaṃ, pātikaṃ <note>[pākatikaṃ (sī. pī.)]</note> bhavati tāvade’’.</gatha>
    <hangnum nr="66"/>
    <gatha type="1"> ‘‘Khemamāsi mahārāja, evamāpadiyā sati <note>[evamāpadi saṃsati (sī. pī.)]</note>;</gatha>
    <gatha type="last">Na cāyaṃ kiñci rasmāsu, sattūva samapajjatha.</gatha>
    <hangnum nr="67"/>
    <gatha type="1"> ‘‘Paccagamittha nesādo, pubbeva ajjhabhāsatha;</gatha>
    <gatha type="last">Tadāyaṃ sumukhoyeva, paṇḍito paccabhāsatha.</gatha>
    <hangnum nr="68"/>
    <gatha type="1"> ‘‘Tassa  taṃ vacanaṃ sutvā, pasādamayamajjhagā;</gatha>
    <gatha type="last">Tato maṃ pāmucī pāsā, anuññāsi sukhena ca.</gatha>
    <hangnum nr="69"/>
    <gatha type="1"> ‘‘Idañca sumukheneva, etadatthāya cintitaṃ;</gatha>
    <gatha type="last">Bhoto sakāsegamanaṃ <note>[sakāse + āgamanaṃ]</note>, etassa dhanamicchatā’’.</gatha>
    <hangnum nr="70"/>
    <gatha type="1"> ‘‘Svāgatañcevidaṃ bhavataṃ, patīto casmi dassanā;</gatha>
    <gatha type="last">Eso cāpi bahuṃ vittaṃ, labhataṃ yāvadicchati’’ <note>[yāvaticchati (sī. pī.)]</note>.</gatha>
    <hangnum nr="71"/>
    <gatha type="1"> ‘‘Santappayitvā  nesādaṃ, bhogehi manujādhipo;</gatha>
    <gatha type="last">Ajjhabhāsatha vakkaṅgaṃ, vācaṃ kaṇṇasukhaṃ bhaṇaṃ’’.</gatha>
    <hangnum nr="72"/>
    <gatha type="1"> ‘‘Yaṃ khalu dhammamādhīnaṃ, vaso vattati kiñcanaṃ;</gatha>
    <gatha type="last">Sabbatthissariyaṃ tava <note>[sabbatthissariyaṃ bhavataṃ (sī. syā. pī.), sabbissariyaṃ bhavataṃ (syā. ka.)]</note>, taṃ pasāsa <note>[pasāsatha (sī. syā. pī.)]</note> yadicchatha.</gatha>
    <hangnum nr="73"/>
    <gatha type="1"> ‘‘Dānatthaṃ  upabhottuṃ vā, yaṃ caññaṃ upakappati;</gatha>
    <gatha type="last">Etaṃ dadāmi vo vittaṃ, issariyaṃ <note>[isseraṃ (sī.), issaraṃ (pī.)]</note> vissajāmi vo’’.</gatha>
    <hangnum nr="74"/>
    <gatha type="1"> ‘‘Yathā ca myāyaṃ sumukho, ajjhabhāseyya paṇḍito;</gatha>
    <gatha type="last">Kāmasā buddhisampanno, taṃ myāssa paramappiyaṃ’’.</gatha>
    <hangnum nr="75"/>
    <gatha type="1"> ‘‘Ahaṃ khalu mahārāja, nāgarājārivantaraṃ;</gatha>
    <gatha type="last">Paṭivattuṃ na sakkomi, na me so vinayo siyā.</gatha>
    <hangnum nr="76"/>
    <gatha type="1"> ‘‘Amhākañceva so <note>[yo (sī. pī.)]</note> seṭṭho, tvañca uttamasattavo;</gatha>
    <gatha type="last">Bhūmipālo manussindo, pūjā bahūhi hetuhi.</gatha>
    <hangnum nr="77"/>
    <gatha type="1"> ‘‘Tesaṃ ubhinnaṃ bhaṇataṃ, vattamāne vinicchaye;</gatha>
    <gatha type="last">Nantaraṃ <note>[nāntaraṃ (sī. pī.)]</note> paṭivattabbaṃ, pessena <note>[pesena (ka.)]</note> manujādhipa’’.</gatha>
    <hangnum nr="78"/>
    <gatha type="1"> ‘‘Dhammena  kira nesādo, paṇḍito aṇḍajo iti;</gatha>
    <gatha type="last">Na heva akatattassa, nayo etādiso siyā.</gatha>
    <hangnum nr="79"/>
    <gatha type="1"> ‘‘Evaṃ aggapakatimā, evaṃ uttamasattavo;</gatha>
    <gatha type="last">Yāvatatthi mayā diṭṭhā, nāññaṃ passāmi edisaṃ.</gatha>
    <hangnum nr="80"/>
    <gatha type="1"> ‘‘Tuṭṭhosmi vo pakatiyā, vākyena madhurena ca;</gatha>
    <gatha type="last">Eso cāpi mamacchando, ciraṃ passeyya vo ubho’’.</gatha>
    <hangnum nr="81"/>
    <gatha type="1"> ‘‘Yaṃ kiccaṃ <note>[yaṃkiñci (pī.)]</note> parame mitte, katamasmāsu <note>[rasmāsu (sī. pī.)]</note> taṃ tayā;</gatha>
    <gatha type="last">Pattā nissaṃsayaṃ tyāmhā <note>[tyamhā (pī.)]</note>, bhattirasmāsu yā tava.</gatha>
    <hangnum nr="82"/>
    <gatha type="1"> ‘‘Aduñca nūna sumahā, ñātisaṅghassa mantaraṃ;</gatha>
    <gatha type="last">Adassanena asmākaṃ <note>[amhākaṃ (sī. pī.)]</note>, dukkhaṃ bahūsu pakkhisu.</gatha>
    <hangnum nr="83"/>
    <gatha type="1"> ‘‘Tesaṃ sokavighātāya, tayā anumatā mayaṃ;</gatha>
    <gatha type="last">Taṃ padakkhiṇato katvā, ñātiṃ <note>[ñātī (sī. syā. pī.)]</note> passemurindama <note>[passemarindama (sī. pī.)]</note>.</gatha>
    <hangnum nr="84"/>
    <gatha type="1"> ‘‘Addhāhaṃ vipulaṃ pītiṃ, bhavataṃ vindāmi dassanā;</gatha>
    <gatha type="last">Eso cāpi mahā attho, ñātivissāsanā siyā’’.</gatha>
    <hangnum nr="85"/>
    <gatha type="1"> ‘‘Idaṃ  vatvā dhataraṭṭho <note>[dhataraṭṭhā (sī.)]</note>, haṃsarājā narādhipaṃ;</gatha>
    <gatha type="last">Uttamaṃ javamanvāya <note>[uttamajavamattāya (sī. pī.)]</note>, ñātisaṅghaṃ upāgamuṃ.</gatha>
    <hangnum nr="86"/>
    <gatha type="1"> ‘‘Te  aroge anuppatte, disvāna parame dije;</gatha>
    <gatha type="last">Kekāti makaruṃ haṃsā, puthusaddo ajāyatha.</gatha>
    <hangnum nr="87"/>
    <gatha type="1"> ‘‘Te patītā pamuttena, bhattunā bhattugāravā;</gatha>
    <gatha type="last">Samantā parikiriṃsu <note>[parikariṃsu (sī. syā. pī.)]</note>, aṇḍajā laddhapaccayā’’.</gatha>
    <hangnum nr="88"/>
    <gatha type="1"> ‘‘Evaṃ  mittavataṃ atthā, sabbe honti padakkhiṇā;</gatha>
    <gatha type="last">Haṃsā yathā dhataraṭṭhā, ñātisaṅghaṃ upāgamu’’nti.</gatha>
    <centered>Cūḷa <note>[culla (sī. syā. pī.)]</note> haṃsajātakaṃ paṭhamaṃ.</centered>
    <hangnum/>
    <paragraph> 534. Mahāhaṃsajātakaṃ (2)</paragraph>
    <hangnum nr="89"/>
    <gatha type="1"> ‘‘Ete haṃsā pakkamanti, vakkaṅgā bhayameritā;</gatha>
    <gatha type="last">Harittaca hemavaṇṇa, kāmaṃ sumukha pakkama.</gatha>
    <hangnum nr="90"/>
    <gatha type="1"> ‘‘Ohāya maṃ ñātigaṇā, ekaṃ pāsavasaṃ gataṃ;</gatha>
    <gatha type="last">Anapekkhamānā gacchanti, kiṃ eko avahīyasi.</gatha>
    <hangnum nr="91"/>
    <gatha type="1"> ‘‘Pateva patataṃ seṭṭha, natthi baddhe sahāyatā;</gatha>
    <gatha type="last">Mā anīghāya hāpesi, kāmaṃ sumukha pakkama’’.</gatha>
    <hangnum nr="92"/>
    <gatha type="1"> ‘‘Nāhaṃ dukkhaparetopi <note>[dukkhapareto’’ti (jā. 1.15.136) aṭṭhakathāyo oloketabbā]</note>, dhataraṭṭha tuvaṃ <note>[tavaṃ (sī. pī.)]</note> jahe;</gatha>
    <gatha type="last">Jīvitaṃ maraṇaṃ vā me, tayā saddhiṃ bhavissati.</gatha>
    <hangnum nr="93"/>
    <gatha type="1"> ‘‘Nāhaṃ dukkhaparetopi, dhataraṭṭha tuvaṃ jahe;</gatha>
    <gatha type="last">Na maṃ anariyasaṃyutte, kamme yojetumarahasi.</gatha>
    <hangnum nr="94"/>
    <gatha type="1"> ‘‘Sakumāro sakhā tyasmi, sacitte casmi te <note>[samite (pī.), tyasmi te (ka.)]</note> ṭhito;</gatha>
    <gatha type="last">Ñāto senāpati tyāhaṃ, haṃsānaṃ pavaruttama.</gatha>
    <hangnum nr="95"/>
    <gatha type="1"> ‘‘Kathaṃ  ahaṃ vikatthissaṃ <note>[vikattissaṃ (pī.)]</note>, ñātimajjhe ito gato;</gatha>
    <gatha type="2">Taṃ hitvā patataṃ seṭṭha, kiṃ te vakkhāmito gato;</gatha>
    <gatha type="last">Idha pāṇaṃ cajissāmi, nānariyaṃ <note>[na anariyaṃ (pī.)]</note> kattumussahe’’.</gatha>
    <hangnum nr="96"/>
    <gatha type="1"> ‘‘Eso  hi dhammo sumukha, yaṃ tvaṃ ariyapathe ṭhito;</gatha>
    <gatha type="last">Yo bhattāraṃ sakhāraṃ maṃ, na pariccattumussahe.</gatha>
    <hangnum nr="97"/>
    <gatha type="1"> ‘‘Tañhi me pekkhamānassa, bhayaṃ natveva jāyati;</gatha>
    <gatha type="last">Adhigacchasi tvaṃ mayhaṃ, evaṃ bhūtassa jīvitaṃ’’.</gatha>
    <hangnum nr="98"/>
    <gatha type="1"> ‘‘Iccevaṃ <note>[icceva (sī. pī.)]</note> mantayantānaṃ, ariyānaṃ ariyavuttinaṃ;</gatha>
    <gatha type="last">Daṇḍamādāya nesādo, āpatī <note>[āpadī (ka.)]</note> turito bhusaṃ.</gatha>
    <hangnum nr="99"/>
    <gatha type="1"> ‘‘Tamāpatantaṃ disvāna, sumukho atibrūhayi <note>[aparibrūhayi (sī. pī.)]</note>;</gatha>
    <gatha type="last">Aṭṭhāsi purato rañño, haṃso vissāsayaṃ byadhaṃ <note>[byathaṃ (sī. syā. pī.)]</note>.</gatha>
    <hangnum nr="100"/>
    <gatha type="1"> ‘‘Mā bhāyi patataṃ seṭṭha, na hi bhāyanti tādisā;</gatha>
    <gatha type="2">Ahaṃ yogaṃ payuñjissaṃ, yuttaṃ dhammūpasaṃhitaṃ;</gatha>
    <gatha type="last">Tena pariyāpadānena <note>[pariyādānena (ka.)]</note>, khippaṃ pāsā pamokkhasi’’.</gatha>
    <hangnum nr="101"/>
    <gatha type="1"> ‘‘Tassa taṃ vacanaṃ sutvā, sumukhassa subhāsitaṃ;</gatha>
    <gatha type="last">Pahaṭṭhalomo nesādo, añjalissa paṇāmayi.</gatha>
    <hangnum nr="102"/>
    <gatha type="1"> ‘‘Na me sutaṃ vā diṭṭhaṃ vā, bhāsanto mānusiṃ dijo;</gatha>
    <gatha type="last">Ariyaṃ bruvāno <note>[brūhanto (syā. ka.)]</note> vakkaṅgo, cajanto mānusiṃ giraṃ.</gatha>
    <hangnum nr="103"/>
    <gatha type="1"> ‘‘Kinnu tāyaṃ dijo hoti, mutto baddhaṃ upāsasi;</gatha>
    <gatha type="last">Ohāya sakuṇā yanti, kiṃ eko avahīyasi’’.</gatha>
    <hangnum nr="104"/>
    <gatha type="1"> ‘‘Rājā me so dijāmitta, senāpaccassa kārayiṃ;</gatha>
    <gatha type="last">Tamāpade pariccattuṃ, nussahe vihagādhipaṃ.</gatha>
    <hangnum nr="105"/>
    <gatha type="1"> ‘‘Mahāgaṇāya bhattā me, mā eko byasanaṃ agā;</gatha>
    <gatha type="last">Tathā  taṃ samma nesāda, bhattāyaṃ abhito rame’’.</gatha>
    <hangnum nr="106"/>
    <gatha type="1"> ‘‘Ariyavattasi  vakkaṅga, yo piṇḍamapacāyasi;</gatha>
    <gatha type="last">Cajāmi te taṃ bhattāraṃ, gacchathūbho <note>[gacchatu bho (pī.)]</note> yathāsukhaṃ’’.</gatha>
    <hangnum nr="107"/>
    <gatha type="1"> ‘‘Sace attappayogena, ohito haṃsapakkhinaṃ;</gatha>
    <gatha type="last">Paṭigaṇhāma te samma, etaṃ abhayadakkhiṇaṃ.</gatha>
    <hangnum nr="108"/>
    <gatha type="1"> ‘‘No ce attappayogena, ohito haṃsapakkhinaṃ;</gatha>
    <gatha type="last">Anissaro muñcamamhe, theyyaṃ kayirāsi luddaka’’.</gatha>
    <hangnum nr="109"/>
    <gatha type="1"> ‘‘Yassa tvaṃ bhatako <note>[bhaṭako (ka.)]</note> rañño, kāmaṃ tasseva pāpaya;</gatha>
    <gatha type="last">Tattha saṃyamano <note>[saṃyamāno (pī.)]</note> rājā, yathābhiññaṃ karissati’’.</gatha>
    <hangnum nr="110"/>
    <gatha type="1"> ‘‘Iccevaṃ vutto nesādo, hemavaṇṇe harittace;</gatha>
    <gatha type="last">Ubho hatthehi saṅgayha <note>[paggayha (syā. ka.)]</note>, pañjare ajjhavodahi.</gatha>
    <hangnum nr="111"/>
    <gatha type="1"> ‘‘Te pañjaragate pakkhī, ubho bhassaravaṇṇine;</gatha>
    <gatha type="last">Sumukhaṃ dhataraṭṭhañca, luddo ādāya pakkami’’.</gatha>
    <hangnum nr="112"/>
    <gatha type="1"> ‘‘Harīyamāno  dhataraṭṭho, sumukhaṃ etadabravi;</gatha>
    <gatha type="2">Bāḷhaṃ bhāyāmi sumukha, sāmāya lakkhaṇūruyā;</gatha>
    <gatha type="last">Asmākaṃ vadhamaññāya, athattānaṃ vadhissati.</gatha>
    <hangnum nr="113"/>
    <gatha type="1"> ‘‘Pākahaṃsā ca sumukha, suhemā hemasuttacā;</gatha>
    <gatha type="last">Koñcī samuddatīreva, kapaṇā nūna rucchati’’.</gatha>
    <hangnum nr="114"/>
    <gatha type="1"> ‘‘Evaṃ mahanto lokassa, appameyyo mahāgaṇī;</gatha>
    <gatha type="last">Ekitthimanusoceyya, nayidaṃ paññavatāmiva.</gatha>
    <hangnum nr="115"/>
    <gatha type="1"> ‘‘Vātova  gandhamādeti, ubhayaṃ chekapāpakaṃ;</gatha>
    <gatha type="last">Bālo āmakapakkaṃva, lolo andhova āmisaṃ.</gatha>
    <hangnum nr="116"/>
    <gatha type="1"> ‘‘Avinicchayaññu atthesu, mandova paṭibhāsi <note>[paṭibhāti (ka.)]</note> maṃ;</gatha>
    <gatha type="last">Kiccākiccaṃ na jānāsi, sampatto kālapariyāyaṃ.</gatha>
    <hangnum nr="117"/>
    <gatha type="1"> ‘‘Aḍḍhummatto udīresi, yo seyyā maññasitthiyo;</gatha>
    <gatha type="last">Bahusādhāraṇā hetā, soṇḍānaṃva surāgharaṃ.</gatha>
    <hangnum nr="118"/>
    <gatha type="1"> ‘‘Māyā  cesā marīcī ca, soko rogo cupaddavo;</gatha>
    <gatha type="2">Kharā ca bandhanā cetā, maccupāsā guhāsayā <note>[paccupāso guhāsayo (sī. pī.)]</note>;</gatha>
    <gatha type="last">Tāsu yo vissase poso, so naresu narādhamo’’.</gatha>
    <hangnum nr="119"/>
    <gatha type="1"> ‘‘Yaṃ vuddhehi upaññātaṃ, ko taṃ ninditumarahati;</gatha>
    <gatha type="last">Mahābhūtitthiyo nāma, lokasmiṃ udapajjisuṃ.</gatha>
    <hangnum nr="120"/>
    <gatha type="1"> ‘‘Khiḍḍā paṇihitā tyāsu, rati tyāsu patiṭṭhitā;</gatha>
    <gatha type="2">Bījāni tyāsu rūhanti, yadidaṃ sattā pajāyare;</gatha>
    <gatha type="last">Tāsu ko nibbide <note>[nibbije (ka.)]</note> poso, pāṇamāsajja pāṇibhi <note>[pāṇahi (sī.)]</note>.</gatha>
    <hangnum nr="121"/>
    <gatha type="1"> ‘‘Tvameva nañño sumukha, thīnaṃ atthesu yuñjasi;</gatha>
    <gatha type="last">Tassa tyajja bhaye jāte, bhītena jāyate mati.</gatha>
    <hangnum nr="122"/>
    <gatha type="1"> ‘‘Sabbo hi saṃsayaṃ patto, bhayaṃ bhīru titikkhati;</gatha>
    <gatha type="last">Paṇḍitā ca mahantāno <note>[mahattāno (sī.)]</note>, atthe yuñjanti duyyuje.</gatha>
    <hangnum nr="123"/>
    <gatha type="1"> ‘‘Etadatthāya rājāno, sūramicchanti mantinaṃ;</gatha>
    <gatha type="last">Paṭibāhati yaṃ sūro, āpadaṃ attapariyāyaṃ.</gatha>
    <hangnum nr="124"/>
    <gatha type="1"> ‘‘Mā  no ajja vikantiṃsu, rañño sūdā mahānase;</gatha>
    <gatha type="last">Tathā hi vaṇṇo pattānaṃ, phalaṃ veḷuṃva taṃ vadhi.</gatha>
    <hangnum nr="125"/>
    <gatha type="1"> ‘‘Muttopi  na icchi <note>[nicchasi (ka.)]</note> uḍḍetuṃ <note>[oḍḍetuṃ (sī.)]</note>, sayaṃ bandhaṃ upāgami;</gatha>
    <gatha type="last">Sopajja saṃsayaṃ patto, atthaṃ gaṇhāhi mā mukhaṃ’’.</gatha>
    <hangnum nr="126"/>
    <gatha type="1"> ‘‘So taṃ <note>[tvaṃ (syā. pī.)]</note> yogaṃ payuñjassu, yuttaṃ dhammūpasaṃhitaṃ <note>[dhammopasañhitaṃ (ka.)]</note>;</gatha>
    <gatha type="last">Tava pariyāpadānena, mama pāṇesanaṃ cara’’.</gatha>
    <hangnum nr="127"/>
    <gatha type="1"> ‘‘Mā bhāyi patataṃ seṭṭha, na hi bhāyanti tādisā;</gatha>
    <gatha type="2">Ahaṃ yogaṃ payuñjissaṃ, yuttaṃ dhammūpasaṃhitaṃ <note>[dhammopasañhitaṃ (ka.)]</note>;</gatha>
    <gatha type="last">Mama pariyāpadānena, khippaṃ pāsā pamokkhasi’’.</gatha>
    <hangnum nr="128"/>
    <gatha type="1"> ‘‘So <note>[sa (sī.)]</note> luddo haṃsakājena <note>[haṃsakācena (pī.)]</note>, rājadvāraṃ upāgami;</gatha>
    <gatha type="last">Paṭivedetha maṃ rañño, dhataraṭṭhāyamāgato’’.</gatha>
    <hangnum nr="129"/>
    <gatha type="1"> ‘‘Te  disvā puññasaṃkāse, ubho lakkhaṇasammate <note>[lakkhaññāsammate (sī. pī.)]</note>;</gatha>
    <gatha type="last">Khalu saṃyamano rājā, amacce ajjhabhāsatha.</gatha>
    <hangnum nr="130"/>
    <gatha type="1"> ‘‘Detha luddassa vatthāni, annaṃ pānañca bhojanaṃ;</gatha>
    <gatha type="last">Kāmaṃ karo hiraññassa, yāvanto esa icchati’’.</gatha>
    <hangnum nr="131"/>
    <gatha type="1"> ‘‘Disvā luddaṃ pasannattaṃ, kāsirājā tadabravi;</gatha>
    <gatha type="last">Yadyāyaṃ <note>[yadāyaṃ (sī. syā. pī.)]</note> samma khemaka, puṇṇā haṃsehi tiṭṭhati.</gatha>
    <hangnum nr="132"/>
    <gatha type="1"> ‘‘Kathaṃ rucimajjhagataṃ, pāsahattho upāgami;</gatha>
    <gatha type="last">Okiṇṇaṃ ñātisaṅghehi, nimmajjhimaṃ <note>[nimajjhimaṃ (sī. pī. ka.)]</note> kathaṃ gahi’’.</gatha>
    <hangnum nr="133"/>
    <gatha type="1"> ‘‘Ajja me sattamā ratti, adanāni <note>[ādānāni (syā. pī. ka.)]</note> upāsato <note>[upāgato (ka.)]</note>;</gatha>
    <gatha type="last">Padametassa  anvesaṃ, appamatto ghaṭassito.</gatha>
    <hangnum nr="134"/>
    <gatha type="1"> ‘‘Athassa padamaddakkhiṃ, carato adanesanaṃ;</gatha>
    <gatha type="last">Tatthāhaṃ odahiṃ pāsaṃ, evaṃ taṃ <note>[evetaṃ (sī. pī.)]</note> dijamaggahiṃ’’.</gatha>
    <hangnum nr="135"/>
    <gatha type="1"> ‘‘Ludda dve ime sakuṇā, atha ekoti bhāsasi;</gatha>
    <gatha type="last">Cittaṃ nu te vipariyattaṃ <note>[vipariyatthaṃ (pī.)]</note>, adu kinnu jigīsasi’’ <note>[jigiṃsasi (sī. pī.)]</note>.</gatha>
    <hangnum nr="136"/>
    <gatha type="1"> ‘‘Yassa lohitakā tālā, tapanīyanibhā subhā;</gatha>
    <gatha type="last">Uraṃ saṃhacca tiṭṭhanti, so me bandhaṃ upāgami.</gatha>
    <hangnum nr="137"/>
    <gatha type="1"> ‘‘Athāyaṃ bhassaro pakkhī, abaddho baddhamāturaṃ;</gatha>
    <gatha type="last">Ariyaṃ bruvāno aṭṭhāsi, cajanto mānusiṃ giraṃ’’.</gatha>
    <hangnum nr="138"/>
    <gatha type="1"> ‘‘Atha kiṃ <note>[atha kinnu (sī. pī.), kathaṃ nu (syā.)]</note> dāni sumukha, hanuṃ saṃhacca tiṭṭhasi;</gatha>
    <gatha type="last">Adu me parisaṃ patto, bhayā bhīto na bhāsasi’’.</gatha>
    <hangnum nr="139"/>
    <gatha type="1"> ‘‘Nāhaṃ  kāsipati bhīto, ogayha parisaṃ tava;</gatha>
    <gatha type="last">Nāhaṃ bhayā na bhāsissaṃ, vākyaṃ atthamhi tādise’’.</gatha>
    <hangnum nr="140"/>
    <gatha type="1"> ‘‘Na te abhisaraṃ passe, na rathe napi pattike;</gatha>
    <gatha type="last">Nāssa cammaṃ va kīṭaṃ vā, vammite ca dhanuggahe.</gatha>
    <hangnum nr="141"/>
    <gatha type="1"> ‘‘Na  hiraññaṃ suvaṇṇaṃ vā, nagaraṃ vā sumāpitaṃ;</gatha>
    <gatha type="2">Okiṇṇaparikhaṃ duggaṃ, daḷhamaṭṭālakoṭṭhakaṃ;</gatha>
    <gatha type="last">Yattha paviṭṭho sumukha, bhāyitabbaṃ na bhāyasi’’.</gatha>
    <hangnum nr="142"/>
    <gatha type="1"> ‘‘Na me abhisarenattho, nagarena dhanena vā;</gatha>
    <gatha type="last">Apathena pathaṃ yāma, antalikkhecarā mayaṃ.</gatha>
    <hangnum nr="143"/>
    <gatha type="1"> ‘‘Sutā  ca paṇḍitā tyamhā, nipuṇā atthacintakā <note>[catthacintakā (ka.)]</note>;</gatha>
    <gatha type="last">Bhāsematthavatiṃ vācaṃ, sacce cassa patiṭṭhito.</gatha>
    <hangnum nr="144"/>
    <gatha type="1"> ‘‘Kiñca tuyhaṃ asaccassa, anariyassa karissati;</gatha>
    <gatha type="last">Musāvādissa luddassa, bhaṇitampi subhāsitaṃ’’.</gatha>
    <hangnum nr="145"/>
    <gatha type="1"> ‘‘Taṃ brāhmaṇānaṃ vacanā, imaṃ khemamakārayi <note>[khemikārayi (sī. pī.)]</note>;</gatha>
    <gatha type="last">Abhayañca tayā ghuṭṭhaṃ, imāyo dasadhā disā.</gatha>
    <hangnum nr="146"/>
    <gatha type="1"> ‘‘Ogayha te pokkharaṇiṃ, vippasannodakaṃ suciṃ;</gatha>
    <gatha type="last">Pahūtaṃ cādanaṃ tattha, ahiṃsā cettha pakkhinaṃ.</gatha>
    <hangnum nr="147"/>
    <gatha type="1"> ‘‘Idaṃ sutvāna nigghosaṃ, āgatamha tavantike;</gatha>
    <gatha type="last">Te te bandhasma pāsena, etaṃ te bhāsitaṃ musā.</gatha>
    <hangnum nr="148"/>
    <gatha type="1"> ‘‘Musāvādaṃ purakkhatvā, icchālobhañca pāpakaṃ;</gatha>
    <gatha type="last">Ubho sandhimatikkamma, asātaṃ upapajjati’’.</gatha>
    <hangnum nr="149"/>
    <gatha type="1"> ‘‘Nāparajjhāma sumukha, napi lobhāva maggahiṃ;</gatha>
    <gatha type="last">Sutā ca paṇḍitātyattha, nipuṇā atthacintakā.</gatha>
    <hangnum nr="150"/>
    <gatha type="1"> ‘‘Appevatthavatiṃ vācaṃ, byāhareyyuṃ <note>[byākareyyuṃ (sī. pī.)]</note> idhāgatā;</gatha>
    <gatha type="last">Tathā taṃ samma nesādo, vutto sumukha maggahi’’.</gatha>
    <hangnum nr="151"/>
    <gatha type="1"> ‘‘Neva bhītā <note>[bhūtā (syā. ka.)]</note> kāsipati, upanītasmi jīvite;</gatha>
    <gatha type="last">Bhāsematthavatiṃ vācaṃ, sampattā kālapariyāyaṃ.</gatha>
    <hangnum nr="152"/>
    <gatha type="1"> ‘‘Yo migena migaṃ hanti, pakkhiṃ vā pana pakkhinā;</gatha>
    <gatha type="last">Sutena vā sutaṃ kiṇyā <note>[kiṇe (sī. pī.)]</note>, kiṃ anariyataraṃ tato.</gatha>
    <hangnum nr="153"/>
    <gatha type="1"> ‘‘Yo  cāriyarudaṃ <note>[ca ariyarudaṃ (sī. pī.)]</note> bhāse, anariyadhammavassito <note>[anariyadhammamavassito (sī.)]</note>;</gatha>
    <gatha type="last">Ubho so dhaṃsate lokā, idha ceva parattha ca.</gatha>
    <hangnum nr="154"/>
    <gatha type="1"> ‘‘Na majjetha yasaṃ patto, na byādhe <note>[byathe (sī. pī.)]</note> pattasaṃsayaṃ;</gatha>
    <gatha type="last">Vāyametheva kiccesu, saṃvare vivarāni ca.</gatha>
    <hangnum nr="155"/>
    <gatha type="1"> ‘‘Ye vuddhā abbhatikkantā <note>[nābbhacikkhantā (ka.)]</note>, sampattā kālapariyāyaṃ;</gatha>
    <gatha type="last">Idha dhammaṃ caritvāna, evaṃte <note>[evete (sī. pī.)]</note> tidivaṃ gatā.</gatha>
    <hangnum nr="156"/>
    <gatha type="1"> ‘‘Idaṃ sutvā kāsipati, dhammamattani pālaya;</gatha>
    <gatha type="last">Dhataraṭṭhañca muñcāhi, haṃsānaṃ pavaruttamaṃ’’.</gatha>
    <hangnum nr="157"/>
    <gatha type="1"> ‘‘Āharantudakaṃ pajjaṃ, āsanañca mahārahaṃ;</gatha>
    <gatha type="last">Pañjarato pamokkhāmi, dhataraṭṭhaṃ yasassinaṃ.</gatha>
    <hangnum nr="158"/>
    <gatha type="1"> ‘‘Tañca senāpatiṃ dhīraṃ, nipuṇaṃ atthacintakaṃ;</gatha>
    <gatha type="last">Yo sukhe sukhito raññe <note>[rañño (sī. syā. pī. ka.)]</note>, dukkhite hoti dukkhito.</gatha>
    <hangnum nr="159"/>
    <gatha type="1"> ‘‘Ediso kho arahati, piṇḍamasnātu bhattuno;</gatha>
    <gatha type="last">Yathāyaṃ sumukho rañño, pāṇasādhāraṇo sakhā’’.</gatha>
    <hangnum nr="160"/>
    <gatha type="1"> ‘‘Pīṭhañca sabbasovaṇṇaṃ, aṭṭhapādaṃ manoramaṃ;</gatha>
    <gatha type="last">Maṭṭhaṃ kāsikamatthannaṃ <note>[kāsikapatthiṇṇaṃ (sī.), kāsikavatthinaṃ (syā. pī.)]</note>, dhataraṭṭho upāvisi.</gatha>
    <hangnum nr="161"/>
    <gatha type="1"> ‘‘Kocchañca sabbasovaṇṇaṃ, veyyagghaparisibbitaṃ;</gatha>
    <gatha type="last">Sumukho ajjhupāvekkhi, dhataraṭṭhassanantarā <note>[anantaraṃ (sī.)]</note>.</gatha>
    <hangnum nr="162"/>
    <gatha type="1"> ‘‘Tesaṃ kañcanapattehi, puthū ādāya kāsiyo;</gatha>
    <gatha type="last">Haṃsānaṃ abhihāresuṃ, aggarañño pavāsitaṃ’’.</gatha>
    <hangnum nr="163"/>
    <gatha type="1"> ‘‘Disvā  abhihaṭaṃ aggaṃ, kāsirājena pesitaṃ;</gatha>
    <gatha type="last">Kusalo khattadhammānaṃ, tato pucchi anantarā.</gatha>
    <hangnum nr="164"/>
    <gatha type="1"> ‘‘Kaccinnu bhoto kusalaṃ, kacci bhoto anāmayaṃ;</gatha>
    <gatha type="last">Kacci raṭṭhamidaṃ phītaṃ, dhammena manusāsasi’’.</gatha>
    <hangnum nr="165"/>
    <gatha type="1"> ‘‘Kusalañceva  me haṃsa, atho haṃsa anāmayaṃ;</gatha>
    <gatha type="last">Atho raṭṭhamidaṃ phītaṃ, dhammenaṃ manusāsahaṃ.</gatha>
    <hangnum nr="166"/>
    <gatha type="1"> ‘‘Kacci bhoto amaccesu, doso koci na vijjati;</gatha>
    <gatha type="last">Kacci ca te tavatthesu, nāvakaṅkhanti jīvitaṃ’’.</gatha>
    <hangnum nr="167"/>
    <gatha type="1"> ‘‘Athopi me amaccesu, doso koci na vijjati;</gatha>
    <gatha type="last">Athopi te mamatthesu, nāvakaṅkhanti jīvitaṃ’’.</gatha>
    <hangnum nr="168"/>
    <gatha type="1"> ‘‘Kacci  te sādisī bhariyā, assavā piyabhāṇinī;</gatha>
    <gatha type="last">Puttarūpayasūpetā, tava chandavasānugā’’.</gatha>
    <hangnum nr="169"/>
    <gatha type="1"> ‘‘Atho me sādisī bhariyā, assavā piyabhāṇinī;</gatha>
    <gatha type="last">Puttarūpayasūpetā, mama chandavasānugā’’.</gatha>
    <hangnum nr="170"/>
    <gatha type="1"> ‘‘Kacci raṭṭhaṃ anuppīḷaṃ, akutociupaddavaṃ;</gatha>
    <gatha type="last">Asāhasena dhammena, samena manusāsasi’’.</gatha>
    <hangnum nr="171"/>
    <gatha type="1"> ‘‘Atho raṭṭhaṃ anuppīḷaṃ, akutociupaddavaṃ;</gatha>
    <gatha type="last">Asāhasena dhammena, samena manusāsahaṃ’’.</gatha>
    <hangnum nr="172"/>
    <gatha type="1"> ‘‘Kacci santo apacitā, asanto parivajjitā;</gatha>
    <gatha type="last">No ce <note>[ca (syā. ka.)]</note> dhammaṃ niraṃkatvā, adhammamanuvattasi’’.</gatha>
    <hangnum nr="173"/>
    <gatha type="1"> ‘‘Santo  ca me apacitā, asanto parivajjitā;</gatha>
    <gatha type="last">Dhammamevānuvattāmi, adhammo me niraṅkato’’.</gatha>
    <hangnum nr="174"/>
    <gatha type="1"> ‘‘Kacci nānāgataṃ <note>[kacci nunāgataṃ (syā. ka.)]</note> dīghaṃ, samavekkhasi khattiya;</gatha>
    <gatha type="last">Kacci matto <note>[na matto (sī.)]</note> madanīye, paralokaṃ na santasi’’.</gatha>
    <hangnum nr="175"/>
    <gatha type="1"> ‘‘Nāhaṃ anāgataṃ <note>[ahaṃ anāgataṃ (syā.)]</note> dīghaṃ, samavekkhāmi pakkhima;</gatha>
    <gatha type="last">Ṭhito dasasu dhammesu, paralokaṃ na santase <note>[santasiṃ (syā.)]</note>.</gatha>
    <hangnum nr="176"/>
    <gatha type="1"> ‘‘Dānaṃ sīlaṃ pariccāgaṃ, ajjavaṃ maddavaṃ tapaṃ;</gatha>
    <gatha type="last">Akkodhaṃ avihiṃsañca, khantiñca <note>[khantī ca (ka.)]</note> avirodhanaṃ.</gatha>
    <hangnum nr="177"/>
    <gatha type="1"> ‘‘Iccete kusale dhamme, ṭhite passāmi attani;</gatha>
    <gatha type="last">Tato me jāyate pīti, somanassañcanappakaṃ.</gatha>
    <hangnum nr="178"/>
    <gatha type="1"> ‘‘Sumukho  ca acintetvā, visajji <note>[vissaji (sī. pī.)]</note> pharusaṃ giraṃ;</gatha>
    <gatha type="last">Bhāvadosamanaññāya, asmākāyaṃ vihaṅgamo.</gatha>
    <hangnum nr="179"/>
    <gatha type="1"> ‘‘So kuddho pharusaṃ vācaṃ, nicchāresi ayoniso;</gatha>
    <gatha type="last">Yānasmāsu <note>[yānasmāsu (sī. syā pī.)]</note> na vijjanti, nayidaṃ <note>[na idaṃ (sī. pī.)]</note> paññavatāmiva’’.</gatha>
    <hangnum nr="180"/>
    <gatha type="1"> ‘‘Atthi me taṃ atisāraṃ, vegena manujādhipa;</gatha>
    <gatha type="last">Dhataraṭṭhe ca baddhasmiṃ, dukkhaṃ me vipulaṃ ahu.</gatha>
    <hangnum nr="181"/>
    <gatha type="1"> ‘‘Tvaṃ no pitāva puttānaṃ, bhūtānaṃ dharaṇīriva;</gatha>
    <gatha type="last">Asmākaṃ adhipannānaṃ, khamassu rājakuñjara’’.</gatha>
    <hangnum nr="182"/>
    <gatha type="1"> ‘‘Etaṃ <note>[evaṃ (syā. ka.)]</note> te anumodāma, yaṃ bhāvaṃ na nigūhasi;</gatha>
    <gatha type="last">Khilaṃ pabhindasi pakkhi, ujukosi vihaṅgama’’.</gatha>
    <hangnum nr="183"/>
    <gatha type="1"> ‘‘Yaṃ  kiñci ratanaṃ atthi, kāsirāja nivesane;</gatha>
    <gatha type="last">Rajataṃ jātarūpañca, muttā veḷuriyā bahū.</gatha>
    <hangnum nr="184"/>
    <gatha type="1"> ‘‘Maṇayo saṅkhamuttañca, vatthakaṃ haricandanaṃ;</gatha>
    <gatha type="2">Ajinaṃ dantabhaṇḍañca, lohaṃ kāḷāyasaṃ bahuṃ;</gatha>
    <gatha type="last">Etaṃ dadāmi vo vittaṃ, issariyaṃ <note>[isseraṃ (sī.), issaraṃ (syā. pī. ka.)]</note> vissajāmi vo’’.</gatha>
    <hangnum nr="185"/>
    <gatha type="1"> ‘‘Addhā apacitā tyamhā, sakkatā ca rathesabha;</gatha>
    <gatha type="last">Dhammesu vattamānānaṃ, tvaṃ no ācariyo bhava.</gatha>
    <hangnum nr="186"/>
    <gatha type="1"> ‘‘Ācariya samanuññātā, tayā anumatā mayaṃ;</gatha>
    <gatha type="last">Taṃ padakkhiṇato katvā, ñātiṃ <note>[ñātī (sī. syā. pī.)]</note> passemurindama’’ <note>[passemarindama (sī. pī.)]</note>.</gatha>
    <hangnum nr="187"/>
    <gatha type="1"> ‘‘Sabbarattiṃ cintayitvā, mantayitvā yathātathaṃ;</gatha>
    <gatha type="last">Kāsirājā anuññāsi, haṃsānaṃ pavaruttamaṃ’’.</gatha>
    <hangnum nr="188"/>
    <gatha type="1"> ‘‘Tato ratyā vivasāne, sūriyuggamanaṃ <note>[suriyassuggamanaṃ (sī. syā.), suriyuggamanaṃ (pī.)]</note> pati;</gatha>
    <gatha type="last">Pekkhato kāsirājassa, bhavanā te <note>[bhavanato (syā. ka.)]</note> vigāhisuṃ’’.</gatha>
    <hangnum nr="189"/>
    <gatha type="1"> ‘‘Te aroge anuppatte, disvāna parame dije;</gatha>
    <gatha type="last">Kekāti makaruṃ haṃsā, puthusaddo ajāyatha.</gatha>
    <hangnum nr="190"/>
    <gatha type="1"> ‘‘Te  patītā pamuttena, bhattunā bhattugāravā;</gatha>
    <gatha type="last">Samantā parikiriṃsu, aṇḍajā laddhapaccayā’’.</gatha>
    <hangnum nr="191"/>
    <gatha type="1"> ‘‘Evaṃ mittavataṃ atthā, sabbe honti padakkhiṇā;</gatha>
    <gatha type="last">Haṃsā yathā dhataraṭṭhā, ñātisaṅghaṃ upāgamu’’nti.</gatha>
    <centered>Mahāhaṃsajātakaṃ dutiyaṃ.</centered>
    <hangnum/>
    <paragraph> 535. Sudhābhojanajātakaṃ (3)</paragraph>
    <hangnum nr="192"/>
    <gatha type="1"> ‘‘Neva  kiṇāmi napi vikkiṇāmi, na cāpi me sannicayo ca atthi <note>[idhatthi (syā.)]</note>;</gatha>
    <gatha type="last">Sukiccharūpaṃ vatidaṃ parittaṃ, patthodano nālamayaṃ duvinnaṃ’’.</gatha>
    <hangnum nr="193"/>
    <gatha type="1"> ‘‘Appamhā appakaṃ dajjā, anumajjhato majjhakaṃ;</gatha>
    <gatha type="last">Bahumhā bahukaṃ dajjā, adānaṃ nupapajjati <note>[na upapajjati (sī. pī.)]</note>.</gatha>
    <hangnum nr="194"/>
    <gatha type="1"> ‘‘Taṃ taṃ vadāmi kosiya, dehi dānāni bhuñja ca;</gatha>
    <gatha type="last">Ariyamaggaṃ samārūha <note>[ariyaṃ maggaṃ samāruha (sī. pī.)]</note>, nekāsī labhate sukhaṃ’’.</gatha>
    <hangnum nr="195"/>
    <gatha type="1"> ‘‘Moghañcassa  hutaṃ hoti, moghañcāpi samīhitaṃ;</gatha>
    <gatha type="last">Atithismiṃ yo nisinnasmiṃ, eko bhuñjati bhojanaṃ.</gatha>
    <hangnum nr="196"/>
    <gatha type="1"> ‘‘Taṃ taṃ vadāmi kosiya, dehi dānāni bhuñja ca;</gatha>
    <gatha type="last">Ariyamaggaṃ samārūha, nekāsī labhate sukhaṃ’’.</gatha>
    <hangnum nr="197"/>
    <gatha type="1"> ‘‘Saccañcassa hutaṃ hoti, saccañcāpi samīhitaṃ;</gatha>
    <gatha type="last">Atithismiṃ yo nisinnasmiṃ, neko bhuñjati bhojanaṃ.</gatha>
    <hangnum nr="198"/>
    <gatha type="1"> ‘‘Taṃ taṃ vadāmi kosiya, dehi dānāni bhuñja ca;</gatha>
    <gatha type="last">Ariyamaggaṃ samārūha, nekāsī labhate sukhaṃ’’.</gatha>
    <hangnum nr="199"/>
    <gatha type="1"> ‘‘Sarañca juhati poso, bahukāya gayāya ca;</gatha>
    <gatha type="last">Doṇe timbarutitthasmiṃ, sīghasote mahāvahe.</gatha>
    <hangnum nr="200"/>
    <gatha type="1"> ‘‘Atra cassa hutaṃ hoti, atra cassa samīhitaṃ;</gatha>
    <gatha type="last">Atithismiṃ  yo nisinnasmiṃ, neko bhuñjati bhojanaṃ.</gatha>
    <hangnum nr="201"/>
    <gatha type="1"> ‘‘Taṃ  taṃ vadāmi kosiya, dehi dānāni bhuñja ca;</gatha>
    <gatha type="last">Ariyamaggaṃ samārūha, nekāsī labhate sukhaṃ’’.</gatha>
    <hangnum nr="202"/>
    <gatha type="1"> ‘‘Baḷisañhi so nigilati <note>[niggilati (sī. pī.)]</note>, dīghasuttaṃ sabandhanaṃ;</gatha>
    <gatha type="last">Atithismiṃ yo nisinnasmiṃ, eko bhuñjati bhojanaṃ.</gatha>
    <hangnum nr="203"/>
    <gatha type="1"> ‘‘Taṃ taṃ vadāmi kosiya, dehi dānāni bhuñja ca;</gatha>
    <gatha type="last">Ariyamaggaṃ samārūha, nekāsī labhate sukhaṃ’’.</gatha>
    <hangnum nr="204"/>
    <gatha type="1"> ‘‘Uḷāravaṇṇā vata brāhmaṇā ime, ayañca vo sunakho kissa hetu;</gatha>
    <gatha type="last">Uccāvacaṃ vaṇṇanibhaṃ vikubbati, akkhātha no brāhmaṇā ke nu tumhe’’.</gatha>
    <hangnum nr="205"/>
    <gatha type="1"> ‘‘Cando ca sūriyo ca <note>[sūriyo ca (ka.)]</note> ubho idhāgatā, ayaṃ pana mātali devasārathi;</gatha>
    <gatha type="last">Sakkohamasmi tidasānamindo, eso ca kho pañcasikhoti vuccati.</gatha>
    <hangnum nr="206"/>
    <gatha type="1"> ‘‘Pāṇissarā mudiṅgā ca <note>[mutiṅgā ca (sī. syā. pī.)]</note>, murajālambarāni ca;</gatha>
    <gatha type="last">Suttamenaṃ pabodhenti, paṭibuddho ca nandati’’.</gatha>
    <hangnum nr="207"/>
    <gatha type="1"> ‘‘Ye kecime maccharino kadariyā, paribhāsakā samaṇabrāhmaṇānaṃ;</gatha>
    <gatha type="last">Idheva nikkhippa sarīradehaṃ, kāyassa  bhedā nirayaṃ vajanti’’.</gatha>
    <hangnum nr="208"/>
    <gatha type="1"> ‘‘Ye kecime suggatimāsamānā <note>[suggatimāsasānā (sī. pī.), suggatāsisamānā (ka.)]</note>, dhamme ṭhitā saṃyame saṃvibhāge;</gatha>
    <gatha type="last">Idheva nikkhippa sarīradehaṃ, kāyassa bhedā sugatiṃ vajanti’’.</gatha>
    <hangnum nr="209"/>
    <gatha type="1"> ‘‘Tvaṃ  nosi ñāti purimāsu jātisu, so maccharī rosako <note>[kosiyo (syā. ka.)]</note> pāpadhammo;</gatha>
    <gatha type="last">Taveva atthāya idhāgatamhā, mā pāpadhammo nirayaṃ gamittha’’ <note>[apattha (ka. sī. syā. pī.)]</note>.</gatha>
    <hangnum nr="210"/>
    <gatha type="1"> ‘‘Addhā  hi maṃ vo hitakāmā, yaṃ maṃ samanusāsatha;</gatha>
    <gatha type="last">Sohaṃ tathā karissāmi, sabbaṃ vuttaṃ hitesibhi.</gatha>
    <hangnum nr="211"/>
    <gatha type="1"> ‘‘Esāhamajjeva upāramāmi, na cāpihaṃ <note>[na cāpahaṃ (sī. pī.)]</note> kiñci kareyya pāpaṃ;</gatha>
    <gatha type="last">Na cāpi me kiñci adeyyamatthi, na cāpidatvā udakaṃ pivāmi <note>[udakampahaṃ pibe (sī.)]</note>.</gatha>
    <hangnum nr="212"/>
    <gatha type="1"> ‘‘Evañca me dadato sabbakālaṃ <note>[sabbakāle (ka.)]</note>, bhogā ime vāsava khīyissanti;</gatha>
    <gatha type="last">Tato ahaṃ pabbajissāmi sakka, hitvāna kāmāni yathodhikāni’’.</gatha>
    <hangnum nr="213"/>
    <gatha type="1"> ‘‘Naguttame girivare gandhamādane, modanti  tā devavarābhipālitā;</gatha>
    <gatha type="last">Athāgamā isivaro sabbalokagū, supupphitaṃ dumavarasākhamādiya.</gatha>
    <hangnum nr="214"/>
    <gatha type="1"> ‘‘Suciṃ sugandhaṃ tidasehi sakkataṃ, pupphuttamaṃ amaravarehi sevitaṃ;</gatha>
    <gatha type="last">Aladdha maccehi va dānavehi vā, aññatra devehi tadārahaṃ hidaṃ <note>[hitaṃ (syā.)]</note>.</gatha>
    <hangnum nr="215"/>
    <gatha type="1"> ‘‘Tato catasso kanakattacūpamā, uṭṭhāya nāriyo pamadādhipā muniṃ;</gatha>
    <gatha type="last">Āsā ca saddhā ca sirī tato hirī, iccabravuṃ nāradadeva brāhmaṇaṃ.</gatha>
    <hangnum nr="216"/>
    <gatha type="1"> ‘‘Sace  anuddiṭṭhaṃ tayā mahāmuni, pupphaṃ imaṃ pārichattassa brahme;</gatha>
    <gatha type="last">Dadāhi no sabbā gati te ijjhatu, tuvampi no hohi yatheva vāsavo.</gatha>
    <hangnum nr="217"/>
    <gatha type="1"> ‘‘Taṃ yācamānābhisamekkha nārado, iccabravī saṃkalahaṃ udīrayi;</gatha>
    <gatha type="last">Na mayhamatthatthi imehi koci naṃ, yāyeva vo seyyasi sā piḷandhatha’’ <note>[piḷayhatha (sī. pī.)]</note>.</gatha>
    <hangnum nr="218"/>
    <gatha type="1"> ‘‘Tvaṃ nottamevābhisamekkha nārada, yassicchasi  tassā anuppavecchasu;</gatha>
    <gatha type="last">Yassā hi no nārada tvaṃ padassasi, sāyeva no hehiti seṭṭhasammatā’’.</gatha>
    <hangnum nr="219"/>
    <gatha type="1"> ‘‘Akallametaṃ vacanaṃ sugatte, ko brāhmaṇo saṃkalahaṃ udīraye;</gatha>
    <gatha type="last">Gantvāna bhūtādhipameva pucchatha, sace na jānātha idhuttamādhamaṃ’’.</gatha>
    <hangnum nr="220"/>
    <gatha type="1"> ‘‘Tā nāradena paramappakopitā, udīritā vaṇṇamadena mattā;</gatha>
    <gatha type="last">Sakāse <note>[sakāsaṃ (ka.)]</note> gantvāna sahassacakkhuno, pucchiṃsu bhūtādhipaṃ kā nu seyyasi’’.</gatha>
    <hangnum nr="221"/>
    <gatha type="1"> ‘‘Tā disvā āyattamanā purindado, iccabravī devavaro katañjalī;</gatha>
    <gatha type="last">Sabbāva vo hotha sugatte sādisī, ko neva bhadde kalahaṃ udīrayi’’.</gatha>
    <hangnum nr="222"/>
    <gatha type="1"> ‘‘Yo  sabbalokaccarito <note>[sabbalokaṃ carako (sī. syā. pī.)]</note> mahāmuni, dhamme ṭhito nārado <note>[nārada (syā.)]</note> saccanikkamo;</gatha>
    <gatha type="2">So nobravi <note>[bravī (sī. syā. pī.)]</note> girivare gandhamādane, gantvāna bhūtādhipameva pucchatha;</gatha>
    <gatha type="last">Sace na jānātha idhuttamādhamaṃ’’.</gatha>
    <hangnum nr="223"/>
    <gatha type="1"> ‘‘Asu <note>[asū (syā.)]</note> brahāraññacaro mahāmuni, nādatvā bhattaṃ varagatte bhuñjati;</gatha>
    <gatha type="last">Viceyya dānāni dadāti kosiyo, yassā hi so dassati sāva seyyasi’’.</gatha>
    <hangnum nr="224"/>
    <gatha type="1"> ‘‘Asū  hi yo sammati dakkhiṇaṃ disaṃ, gaṅgāya tīre himavantapassani <note>[himavantapasmani (sī. pī. ka.)]</note>;</gatha>
    <gatha type="last">Sa kosiyo dullabhapānabhojano, tassa sudhaṃ pāpaya devasārathi’’.</gatha>
    <hangnum nr="225"/>
    <gatha type="1"> ‘‘Sa <note>[so (syā.)]</note> mātalī devavarena pesito, sahassayuttaṃ abhiruyha sandanaṃ;</gatha>
    <gatha type="last">Sukhippameva <note>[sa khippameva (sī. pī.)]</note> upagamma assamaṃ, adissamāno munino sudhaṃ adā’’.</gatha>
    <hangnum nr="226"/>
    <gatha type="1"> ‘‘Udaggihuttaṃ upatiṭṭhato hi me, pabhaṅkaraṃ lokatamonuduttamaṃ;</gatha>
    <gatha type="last">Sabbāni bhūtāni adhicca <note>[aticca (sī. pī.)]</note> vāsavo, ko neva me pāṇisu kiṃ sudhodahi.</gatha>
    <hangnum nr="227"/>
    <gatha type="1"> ‘‘Saṅkhūpamaṃ setamatulyadassanaṃ, suciṃ sugandhaṃ piyarūpamabbhutaṃ;</gatha>
    <gatha type="last">Adiṭṭhapubbaṃ mama jātu cakkhubhi <note>[jātacakkhuhi (sī. pī.)]</note>, kā devatā pāṇisu kiṃ sudhodahi’’.</gatha>
    <hangnum nr="228"/>
    <gatha type="1"> ‘‘Ahaṃ  mahindena mahesi pesito, sudhābhihāsiṃ turito mahāmuni;</gatha>
    <gatha type="last">Jānāsi maṃ mātali devasārathi, bhuñjassu bhattuttama mābhivārayi <note>[mā vicārayi (sī. pī.)]</note>.</gatha>
    <hangnum nr="229"/>
    <gatha type="1"> ‘‘Bhuttā ca sā dvādasa hanti pāpake, khudaṃ pipāsaṃ aratiṃ daraklamaṃ <note>[darathaṃ kilaṃ (syā.), darathakkhamaṃ (ka.)]</note>;</gatha>
    <gatha type="last">Kodhūpanāhañca vivādapesuṇaṃ, sītuṇhatandiñca rasuttamaṃ idaṃ’’.</gatha>
    <hangnum nr="230"/>
    <gatha type="1"> ‘‘Na kappatī mātali mayha bhuñjituṃ, pubbe adatvā iti me vatuttamaṃ;</gatha>
    <gatha type="last">Na cāpi ekāsnamarīyapūjitaṃ <note>[ekāsanaṃ ariyapūjitaṃ (sī. pī.)]</note>, asaṃvibhāgī ca sukhaṃ na vindati’’.</gatha>
    <hangnum nr="231"/>
    <gatha type="1"> ‘‘Thīghātakā ye cime pāradārikā, mittadduno ye ca sapanti subbate;</gatha>
    <gatha type="last">Sabbe ca te maccharipañcamādhamā, tasmā adatvā udakampi nāsniye <note>[nāsmiye (sī. pī.)]</note>.</gatha>
    <hangnum nr="232"/>
    <gatha type="1"> ‘‘So hitthiyā vā purisassa vā pana, dassāmi dānaṃ vidusampavaṇṇitaṃ;</gatha>
    <gatha type="last">Saddhā vadaññū idha vītamaccharā, bhavanti  hete sucisaccasammatā’’ <note>[sammasammatā (sī.)]</note>.</gatha>
    <hangnum nr="233"/>
    <gatha type="1"> ‘‘Ato matā <note>[mutā (sī. pī.)]</note> devavarena pesitā, kaññā catasso kanakattacūpamā;</gatha>
    <gatha type="last">Āsā ca saddhā ca sirī tato hirī <note>[sirī hirī tato (pī.)]</note>, taṃ assamaṃ āgamu <note>[āgamuṃ (sī. pī. ka.)]</note> yattha kosiyo.</gatha>
    <hangnum nr="234"/>
    <gatha type="1"> ‘‘Tā  disvā sabbo paramappamodito <note>[sabbā paramappamoditā (syā.)]</note>, subhena vaṇṇena sikhārivaggino;</gatha>
    <gatha type="last">Kaññā catasso caturo catuddisā, iccabravī mātalino ca sammukhā.</gatha>
    <hangnum nr="235"/>
    <gatha type="1"> ‘‘Purimaṃ disaṃ kā tvaṃ pabhāsi devate, alaṅkatā tāravarāva osadhī;</gatha>
    <gatha type="last">Pucchāmi taṃ kañcanavelliviggahe, ācikkha me tvaṃ katamāsi devatā.</gatha>
    <hangnum nr="236"/>
    <gatha type="1"> ‘‘Sirāha devīmanujebhi <note>[manujesu (sī. syā. pī.)]</note> pūjitā, apāpasattūpanisevinī sadā;</gatha>
    <gatha type="last">Sudhāvivādena tavantimāgatā, taṃ  maṃ sudhāya varapañña bhājaya.</gatha>
    <hangnum nr="237"/>
    <gatha type="1"> ‘‘Yassāhamicchāmi sudhaṃ <note>[sukhaṃ (pī.)]</note> mahāmuni, so <note>[sa (sī. pī.)]</note> sabbakāmehi naro pamodati;</gatha>
    <gatha type="last">Sirīti maṃ jānahi jūhatuttama, taṃ maṃ sudhāya varapañña bhājaya’’.</gatha>
    <hangnum nr="238"/>
    <gatha type="1"> ‘‘Sippena vijjācaraṇena buddhiyā, narā upetā paguṇā sakammunā <note>[sakammanā (sī. pī.)]</note>;</gatha>
    <gatha type="last">Tayā vihīnā na labhanti kiñcanaṃ <note>[kiñcinaṃ (ka.)]</note>, tayidaṃ na sādhu yadidaṃ tayā kataṃ.</gatha>
    <hangnum nr="239"/>
    <gatha type="1"> ‘‘Passāmi  posaṃ alasaṃ mahagghasaṃ, sudukkulīnampi arūpimaṃ naraṃ;</gatha>
    <gatha type="last">Tayānugutto siri jātimāmapi <note>[jātimaṃ api (sī.)]</note>, peseti dāsaṃ viya bhogavā sukhī.</gatha>
    <hangnum nr="240"/>
    <gatha type="1"> ‘‘Taṃ taṃ asaccaṃ avibhajjaseviniṃ, jānāmi mūḷhaṃ vidurānupātiniṃ;</gatha>
    <gatha type="last">Na tādisī arahati āsanūdakaṃ, kuto sudhā gaccha na mayha ruccasi’’.</gatha>
    <hangnum nr="241"/>
    <gatha type="1"> ‘‘Kā  sukkadāṭhā paṭimukkakuṇḍalā, cittaṅgadā kambuvimaṭṭhadhārinī;</gatha>
    <gatha type="last">Osittavaṇṇaṃ paridayha sobhasi, kusaggirattaṃ apiḷayha mañjariṃ.</gatha>
    <hangnum nr="242"/>
    <gatha type="1"> ‘‘Migīva bhantā saracāpadhārinā, virādhitā mandamiva udikkhasi;</gatha>
    <gatha type="last">Ko te dutīyo idha mandalocane, na  bhāyasi ekikā kānane vane’’.</gatha>
    <hangnum nr="243"/>
    <gatha type="1"> ‘‘Na me dutīyo idha matthi kosiya, masakkasārappabhavamhi devatā;</gatha>
    <gatha type="last">Āsā sudhāsāya tavantimāgatā, taṃ maṃ sudhāya varapañña bhājaya’’.</gatha>
    <hangnum nr="244"/>
    <gatha type="1"> ‘‘Āsāya yanti vāṇijā dhanesino, nāvaṃ samāruyha parenti aṇṇave;</gatha>
    <gatha type="last">Te tattha sīdanti athopi ekadā, jīnādhanā enti vinaṭṭhapābhatā.</gatha>
    <hangnum nr="245"/>
    <gatha type="1"> ‘‘Āsāya khettāni kasanti kassakā, vapanti bījāni karontupāyaso;</gatha>
    <gatha type="last">Ītīnipātena avuṭṭhitāya <note>[avuṭṭhikāya (sī. pī.)]</note> vā, na kiñci vindanti tato phalāgamaṃ.</gatha>
    <hangnum nr="246"/>
    <gatha type="1"> ‘‘Athattakārāni karonti bhattusu, āsaṃ purakkhatvā narā sukhesino;</gatha>
    <gatha type="last">Te bhatturatthā atigāḷhitā puna, disā panassanti aladdha kiñcanaṃ.</gatha>
    <hangnum nr="247"/>
    <gatha type="1"> ‘‘Hitvāna <note>[jahitva (sī. syā. pī.)]</note> dhaññañca dhanañca ñātake, āsāya saggādhimanā sukhesino;</gatha>
    <gatha type="last">Tapanti  lūkhampi tapaṃ cirantaraṃ, kumaggamāruyha <note>[kummaggamāruyha (sī. syā. pī.)]</note> parenti duggatiṃ.</gatha>
    <hangnum nr="248"/>
    <gatha type="1"> ‘‘Āsā  visaṃvādikasammatā ime, āse sudhāsaṃ <note>[sudhāya (syā pī. ka.)]</note> vinayassu attani;</gatha>
    <gatha type="last">Na tādisī arahati āsanūdakaṃ, kuto sudhā gaccha na mayha ruccasi’’.</gatha>
    <hangnum nr="249"/>
    <gatha type="1"> ‘‘Daddallamānā yasasā yasassinī, jighaññanāmavhayanaṃ disaṃ pati;</gatha>
    <gatha type="last">Pucchāmi taṃ kañcanavelliviggahe, ācikkha me tvaṃ katamāsi devatā’’.</gatha>
    <hangnum nr="250"/>
    <gatha type="1"> ‘‘Saddhāha devīmanujehi <note>[devīmanujesu (sī. syā. pī.)]</note> pūjitā, apāpasattūpanisevinī sadā;</gatha>
    <gatha type="last">Sudhāvivādena tavantimāgatā, taṃ maṃ sudhāya varapañña bhājaya’’.</gatha>
    <hangnum nr="251"/>
    <gatha type="1"> ‘‘Dānaṃ damaṃ cāgamathopi saṃyamaṃ, ādāya saddhāya karonti hekadā;</gatha>
    <gatha type="last">Theyyaṃ musā kūṭamathopi pesuṇaṃ, karonti heke puna viccutā tayā.</gatha>
    <hangnum nr="252"/>
    <gatha type="1"> ‘‘Bhariyāsu poso sadisīsu pekkhavā <note>[pekhavā (pī.)]</note>, sīlūpapannāsu patibbatāsupi;</gatha>
    <gatha type="last">Vinetvāna <note>[vinetvā (sī. syā. pī.)]</note> chandaṃ kulitthiyāsupi <note>[kuladhītiyāsupi (sī. pī.)]</note>, karoti saddhaṃ puna <note>[pana (sī. pī.)]</note> kumbhadāsiyā.</gatha>
    <hangnum nr="253"/>
    <gatha type="1"> ‘‘Tvameva saddhe paradārasevinī, pāpaṃ karosi kusalampi riñcasi;</gatha>
    <gatha type="last">Na tādisī arahati āsanūdakaṃ, kuto sudhā gaccha na mayha ruccasi’’.</gatha>
    <hangnum nr="254"/>
    <gatha type="1"> ‘‘Jighaññarattiṃ  aruṇasmimūhate, yā dissati uttamarūpavaṇṇinī;</gatha>
    <gatha type="last">Tathūpamā maṃ paṭibhāsi devate, ācikkha me tvaṃ katamāsi accharā.</gatha>
    <hangnum nr="255"/>
    <gatha type="1"> ‘‘Kālā  nidāgheriva aggijāriva <note>[aggajātiva (sī.), aggijātiva (pī.)]</note>, anileritā lohitapattamālinī;</gatha>
    <gatha type="last">Kā tiṭṭhasi mandamigāvalokayaṃ <note>[mandamivāvalokayaṃ (sī. pī.)]</note>, bhāsesamānāva giraṃ na muñcasi’’.</gatha>
    <hangnum nr="256"/>
    <gatha type="1"> ‘‘Hirāha devīmanujehi pūjitā, apāpasattūpanisevinī sadā;</gatha>
    <gatha type="2">Sudhāvivādena tavantimāgatā, sāhaṃ na sakkomi sudhampi yācituṃ;</gatha>
    <gatha type="last">Kopīnarūpā viya yācanitthiyā’’.</gatha>
    <hangnum nr="257"/>
    <gatha type="1"> ‘‘Dhammena ñāyena sugatte lacchasi, eso  hi dhammo na hi yācanā sudhā;</gatha>
    <gatha type="last">Taṃ taṃ ayācantimahaṃ nimantaye, sudhāya yañcicchasi tampi dammi te.</gatha>
    <hangnum nr="258"/>
    <gatha type="1"> ‘‘Sā tvaṃ mayā ajja sakamhi assame, nimantitā kañcanavelliviggahe;</gatha>
    <gatha type="last">Tuvañhi me sabbarasehi pūjiyā, taṃ pūjayitvāna sudhampi asniye’’.</gatha>
    <hangnum nr="259"/>
    <gatha type="1"> ‘‘Sā kosiyenānumatā jutīmatā, addhā hiri rammaṃ pāvisi yassamaṃ;</gatha>
    <gatha type="last">Udakavantaṃ <note>[udaññavantaṃ (sī. pī.)]</note> phalamariyapūjitaṃ, apāpasattūpanisevitaṃ sadā.</gatha>
    <hangnum nr="260"/>
    <gatha type="1"> ‘‘Rukkhaggahānā bahukettha pupphitā, ambā piyālā panasā ca kiṃsukā;</gatha>
    <gatha type="last">Sobhañjanā loddamathopi padmakā, kekā ca bhaṅgā tilakā supupphitā.</gatha>
    <hangnum nr="261"/>
    <gatha type="1"> ‘‘Sālā  karerī bahukettha jambuyo, assatthanigrodhamadhukavetasā <note>[vedisā (ka.)]</note>;</gatha>
    <gatha type="last">Uddālakā pāṭali sinduvārakā <note>[sinduvāritā (bahūsu)]</note>, manuññagandhā mucalindaketakā.</gatha>
    <hangnum nr="262"/>
    <gatha type="1"> ‘‘Hareṇukā veḷukā keṇu <note>[veṇu (sī. pī.)]</note> tindukā, sāmākanīvāramathopi  cīnakā;</gatha>
    <gatha type="last">Mocā kadalī bahukettha sāliyo, pavīhayo ābhūjino ca <note>[ābhujinopi (sī. syā.)]</note> taṇḍulā.</gatha>
    <hangnum nr="263"/>
    <gatha type="1"> ‘‘Tassevuttarapassena <note>[tassa ca uttare passe (sī. pī.), tassa ca uttarapassena (syā.)]</note>, jātā pokkharaṇī sivā;</gatha>
    <gatha type="last">Akakkasā apabbhārā, sādhu appaṭigandhikā.</gatha>
    <hangnum nr="264"/>
    <gatha type="1"> ‘‘Tattha macchā sanniratā, khemino bahubhojanā;</gatha>
    <gatha type="2">Siṅgū savaṅkā saṃkulā <note>[sakulā (sī. syā. pī.)]</note>, satavaṅkā ca rohitā;</gatha>
    <gatha type="last">Āḷigaggarakākiṇṇā, pāṭhīnā kākamacchakā.</gatha>
    <hangnum nr="265"/>
    <gatha type="1"> ‘‘Tattha pakkhī sanniratā, khemino bahubhojanā;</gatha>
    <gatha type="2">Haṃsā koñcā mayūrā ca, cakkavākā ca kukkuhā;</gatha>
    <gatha type="last">Kuṇālakā bahū citrā, sikhaṇḍī jīvajīvakā.</gatha>
    <hangnum nr="266"/>
    <gatha type="1"> ‘‘Tattha pānāya māyanti, nānā migagaṇā bahū;</gatha>
    <gatha type="last">Sīhā byagghā varāhā ca, acchakokataracchayo.</gatha>
    <hangnum nr="267"/>
    <gatha type="1"> ‘‘Palāsādā  gavajā ca, mahiṃsā <note>[mahisā (sī. syā. pī.)]</note> rohitā rurū;</gatha>
    <gatha type="2">Eṇeyyā ca varāhā ca, gaṇino nīkasūkarā;</gatha>
    <gatha type="last">Kadalimigā bahukettha, biḷārā sasakaṇṇikā <note>[sasakaṇṇakā (sī.)]</note>.</gatha>
    <hangnum nr="268"/>
    <gatha type="1"> ‘‘Chamāgirī pupphavicitrasanthatā, dijābhighuṭṭhā dijasaṅghasevitā’’.</gatha>
    <hangnum nr="269"/>
    <gatha type="1"> ‘‘Sā  suttacā nīladumābhilambitā, vijju mahāmegharivānupajjatha;</gatha>
    <gatha type="2">Tassā  susambandhasiraṃ kusāmayaṃ, suciṃ sugandhaṃ ajinūpasevitaṃ;</gatha>
    <gatha type="last">Atricca <note>[atriccha (sī. syā. pī.)]</note> kocchaṃ hirimetadabravi, ‘nisīda kalyāṇi sukhayidamāsanaṃ’.</gatha>
    <hangnum nr="270"/>
    <gatha type="1"> ‘‘Tassā tadā kocchagatāya kosiyo, yadicchamānāya jaṭājinandharo <note>[jaṭājutindharo (syā. ka.)]</note>;</gatha>
    <gatha type="last">Navehi pattehi sayaṃ sahūdakaṃ, sudhābhihāsī turito mahāmuni.</gatha>
    <hangnum nr="271"/>
    <gatha type="1"> ‘‘Sā taṃ paṭiggayha ubhohi pāṇibhi, iccabravi attamanā jaṭādharaṃ;</gatha>
    <gatha type="last">‘Handāhaṃ etarahi pūjitā tayā, gaccheyyaṃ brahme tidivaṃ jitāvinī’.</gatha>
    <hangnum nr="272"/>
    <gatha type="1"> ‘‘Sā kosiyenānumatā jutīmatā, udīritā <note>[udirayi (ka.)]</note> vaṇṇamadena mattā;</gatha>
    <gatha type="last">Sakāse gantvāna sahassacakkhuno, ayaṃ sudhā vāsava dehi me jayaṃ.</gatha>
    <hangnum nr="273"/>
    <gatha type="1"> ‘‘Tamena <note>[tamenaṃ (syā. ka.)]</note> sakkopi tadā apūjayi, sahindadevā <note>[sahindā ca devā (sī. pī.)]</note> surakaññamuttamaṃ;</gatha>
    <gatha type="last">Sā pañjalī devamanussapūjitā, navamhi kocchamhi yadā upāvisi’’.</gatha>
    <hangnum nr="274"/>
    <gatha type="1"> ‘‘Tameva  saṃsī <note>[tameva asaṃsī (syā.)]</note> punadeva mātaliṃ, sahassanetto tidasānamindo;</gatha>
    <gatha type="2">Gantvāna vākyaṃ mama brūhi kosiyaṃ, āsāya saddhā <note>[saddha (pī.)]</note> siriyā ca kosiya;</gatha>
    <gatha type="last">Hirī sudhaṃ kena malattha hetunā.</gatha>
    <hangnum nr="275"/>
    <gatha type="1"> ‘‘Taṃ  su vatthaṃ udatārayī rathaṃ, daddallamānaṃ upakāriyasādisaṃ <note>[upakiriyasādisaṃ (sī. syā. pī.)]</note>.</gatha>
    <gatha type="last">Jambonadīsaṃ tapaneyyasannibhaṃ <note>[santikaṃ (sī.pī.)]</note>, alaṅkataṃ kañcanacittasannibhaṃ.</gatha>
    <hangnum nr="276"/>
    <gatha type="1"> ‘‘Suvaṇṇacandettha bahū nipātitā, hatthī gavassā kikibyagghadīpiyo <note>[kimpurisabyagghadīpiyo (ka.)]</note>;</gatha>
    <gatha type="last">Eṇeyyakā laṅghamayettha pakkhino <note>[pakkhiyo (sī. pī.)]</note>, migettha veḷuriyamayā yudhā yutā.</gatha>
    <hangnum nr="277"/>
    <gatha type="1"> ‘‘Tatthassarājaharayo ayojayuṃ, dasasatāni susunāgasādise;</gatha>
    <gatha type="last">Alaṅkate kañcanajāluracchade, āveḷine saddagame asaṅgite.</gatha>
    <hangnum nr="278"/>
    <gatha type="1"> ‘‘Taṃ yānaseṭṭhaṃ abhiruyha mātali, disā imāyo <note>[dasa disā imā (sī. syā. pī.)]</note> abhinādayittha;</gatha>
    <gatha type="last">Nabhañca selañca vanappatiniñca <note>[vanaspatīni ca (sī. pī.), vanappatiñca (syā. ka.)]</note>, sasāgaraṃ  pabyadhayittha <note>[pabyāthayittha (sī. pī.)]</note> mediniṃ.</gatha>
    <hangnum nr="279"/>
    <gatha type="1"> ‘‘Sa khippameva upagamma assamaṃ, pāvāramekaṃsakato katañjalī;</gatha>
    <gatha type="last">Bahussutaṃ vuddhaṃ vinītavantaṃ, iccabravī mātali devabrāhmaṇaṃ.</gatha>
    <hangnum nr="280"/>
    <gatha type="1"> ‘‘Indassa vākyaṃ nisāmehi kosiya, dūto ahaṃ pucchati taṃ purindado;</gatha>
    <gatha type="last">Āsāya saddhā siriyā ca kosiya, hirī sudhaṃ kena malattha hetunā’’.</gatha>
    <hangnum nr="281"/>
    <gatha type="1"> ‘‘Andhā  sirī maṃ paṭibhāti mātali, saddhā aniccā pana devasārathi;</gatha>
    <gatha type="last">Āsā visaṃvādikasammatā hi me, hirī ca ariyamhi guṇe patiṭṭhitā’’.</gatha>
    <hangnum nr="282"/>
    <gatha type="1"> ‘‘Kumāriyo yācimā gottarakkhitā, jiṇṇā ca yā yā ca sabhattuitthiyo;</gatha>
    <gatha type="last">Tā chandarāgaṃ purisesu uggataṃ, hiriyā nivārenti sacittamattano.</gatha>
    <hangnum nr="283"/>
    <gatha type="1"> ‘‘Saṅgāmasīse sarasattisaṃyute, parājitānaṃ patataṃ palāyinaṃ;</gatha>
    <gatha type="last">Hiriyā nivattanti jahitva <note>[jahitvāna (syā. ka.)]</note> jīvitaṃ, te  sampaṭicchanti punā hirīmanā.</gatha>
    <hangnum nr="284"/>
    <gatha type="1"> ‘‘Velā yathā sāgaravegavārinī, hirāya hi pāpajanaṃ nivārinī;</gatha>
    <gatha type="last">Taṃ sabbaloke hirimariyapūjitaṃ, indassa taṃ vedaya devasārathi’’.</gatha>
    <hangnum nr="285"/>
    <gatha type="1"> ‘‘Ko te imaṃ kosiya diṭṭhimodahi, brahmā mahindo atha vā pajāpati;</gatha>
    <gatha type="last">Hirāya devesu hi seṭṭhasammatā, dhītā mahindassa mahesi jāyatha’’.</gatha>
    <hangnum nr="286"/>
    <gatha type="1"> ‘‘Handehi dāni tidivaṃ apakkama <note>[samakkama (sī. pī.)]</note>, rathaṃ samāruyha mamāyitaṃ imaṃ <note>[idaṃ (syā. ka.)]</note>;</gatha>
    <gatha type="last">Indo ca taṃ indasagotta kaṅkhati, ajjeva tvaṃ indasahabyataṃ vaja’’.</gatha>
    <hangnum nr="287"/>
    <gatha type="1"> ‘‘Evaṃ visujjhanti <note>[samijjhanti (sī. pī.)]</note> apāpakammino, atho suciṇṇassa phalaṃ na nassati;</gatha>
    <gatha type="last">Ye keci maddakkhu sudhāya bhojanaṃ, sabbeva te indasahabyataṃ gatā’’.</gatha>
    <hangnum nr="288"/>
    <gatha type="1"> ‘‘Hirī  uppalavaṇṇāsi, kosiyo dānapati bhikkhu;</gatha>
    <gatha type="last">Anuruddho pañcasikho, ānando āsi mātali.</gatha>
    <hangnum nr="289"/>
    <gatha type="1"> ‘‘Sūriyo kassapo bhikkhu, moggallānosi candimā;</gatha>
    <gatha type="last">Nārado  sāriputtosi, sambuddho āsi vāsavo’’ti.</gatha>
    <centered>Sudhābhojanajātakaṃ tatiyaṃ.</centered>
    <hangnum/>
    <paragraph> 536. Kuṇālajātakaṃ (4)</paragraph>
    <paragraph>Evamakkhāyati, evamanusūyati <note>[suyyati (ka.)]</note>. Sabbosadhadharaṇidhare nekapupphamālyavitate gaja-gavaja mahiṃsa-ruru-camara-pasada-khagga-gokaṇṇa-sīha-byaggha-dīpi-accha-koka-taraccha-uddāra-kadalimiga- biḷāra-sasa-kaṇṇikānucariteākiṇṇanelamaṇḍalamahāvarāhanāgakulakareṇu <note>[kaṇeru (sī. pī.)]</note> -saṅghādhivuṭṭhe <note>[vutthe (sī. pī.)]</note> issamiga- sākhamiga-sarabhamiga-eṇīmiga-vātamiga-pasadamiga-purisālu <note>[purisallu (sī. pī.)]</note> -kimpurisa-yakkha-rakkhasanisevite amajjavamañjarīdhara-pahaṭṭha <note>[brahaṭṭha (sī. pī.)]</note> -pupphaphusitaggā <note>[pupphitagga (sī. pī.)]</note> nekapādapagaṇavitatekurara-cakora-vāraṇa-mayūra-parabhata- jīvañjīvaka-celāvakā-bhiṅkāra-karavīkamattavihaṅgagaṇa-satata <note>[vihaṅgasata (sī. pī.)]</note> sampaghuṭṭheañjana-manosilā-haritāla- hiṅgulakahema-rajatakanakānekadhātusatavinaddhapaṭimaṇḍitappadese  evarūpe khalu, bho, ramme vanasaṇḍe kuṇālo nāma sakuṇo paṭivasati ativiya citto ativiya cittapattacchadano.</paragraph>
    <paragraph>Tasseva khalu, bho, kuṇālassa sakuṇassa aḍḍhuḍḍhāni itthisahassāni paricārikā dijakaññāyo. Atha khalu, bho, dve dijakaññāyo kaṭṭhaṃ mukhena ḍaṃsitvā <note>[ḍasitvā (sī. pī.) evamuparipi]</note> taṃ kuṇālaṃ sakuṇaṃ majjhe nisīdāpetvā uḍḍenti <note>[ḍenti (sī. pī.) evamuparipi]</note> – ‘‘mā naṃ kuṇālaṃ sakuṇaṃ addhānapariyāyapathe kilamatho ubbāhetthā’’ti <note>[ubbāhethāti (syā. ka.)]</note>.</paragraph>
    <paragraph>Pañcasatā <note>[pañcasata (pī.)]</note> dijakaññāyo heṭṭhato heṭṭhato uḍḍenti – <note>[ḍenti (sī. pī.) evamuparipi]</note> ‘‘sacāyaṃ kuṇālo  sakuṇo āsanā paripatissati, mayaṃ taṃ pakkhehi paṭiggahessāmāti.</paragraph>
    <paragraph>Pañcasatā dijakaññāyo uparūpari uḍḍenti – <note>[ḍenti (sī. pī.) evamuparipi]</note> ‘‘mā naṃ kuṇālaṃ sakuṇaṃ ātapo paritāpesī’’ti <note>[parikāpīti (sī. pī.)]</note>.</paragraph>
    <paragraph>Pañcasatā  pañcasatā <note>[sī. pī. potthakesu ‘‘pañcasatā’’ti sakideva āgataṃ]</note> dijakaññāyo ubhatopassena uḍḍenti – <note>[ḍenti (sī. pī.) evamuparipi]</note> ‘‘mā naṃ kuṇālaṃ sakuṇaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’’ti.</paragraph>
    <paragraph>Pañcasatā dijakaññāyo purato purato uḍḍenti – ‘‘mā naṃ kuṇālaṃ sakuṇaṃ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kaṭhalena vā <note>[kathalāya vā (ka.)]</note> pāṇinā vā ( ) <note>[(pāsāṇena vā) (syā.)]</note> leḍḍunā vā daṇḍena vā satthena vā sakkharāhi vā <note>[sakkharāya vā (sī.)]</note> pahāraṃ adaṃsu. Māyaṃ kuṇālo sakuṇo gacchehi vā latāhi vā rukkhehi vā sākhāhi vā <note>[idaṃ padadvayaṃ sī. pī. potthakesu natthi]</note> thambhehi vā pāsāṇehi vā balavantehi vā pakkhīhi saṅgamesī’’ti <note>[saṅgāmesīti (sī. pī.)]</note>.</paragraph>
    <paragraph>Pañcasatā dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo – ‘‘māyaṃ kuṇālo sakuṇo āsane pariyukkaṇṭhī’’ti.</paragraph>
    <paragraph>Pañcasatā dijakaññāyo disodisaṃ uḍḍenti anekarukkhavividhavikatiphalamāharantiyo – ‘‘māyaṃ kuṇālo sakuṇo khudāya parikilamitthā’’ti.</paragraph>
    <paragraph>Atha khalu, bho, tā <note>[natthi sī. pī. potthakesu]</note> dijakaññāyo taṃ kuṇālaṃ sakuṇaṃ ārāmeneva ārāmaṃ uyyāneneva uyyānaṃ  nadītittheneva nadītitthaṃ pabbatasikhareneva pabbatasikharaṃ ambavaneneva ambavanaṃ jambuvaneneva jambuvanaṃ labujavaneneva labujavanaṃ nāḷikerasañcāriyeneva <note>[sañjādiyeneva (pī.)]</note> nāḷikerasañcāriyaṃ khippameva abhisambhonti  ratitthāya <note>[ratatthāya (sī. pī.)]</note>.</paragraph>
    <paragraph>Atha khalu, bho, kuṇālo sakuṇo tāhi dijakaññāhi divasaṃ paribyūḷho evaṃ apasādeti – ‘‘nassatha tumhe vasaliyo, vinassatha tumhe vasaliyo, coriyo dhuttiyo asatiyo lahucittāyo katassa appaṭikārikāyo anilo viya yenakāmaṃgamāyo’’ti.</paragraph>
    <paragraph>Tasseva khalu, bho, himavato pabbatarājassa puratthimadisābhāge susukhumasunipuṇagirippabhava <note>[ppabhavā (sī. pī.)]</note> – haritupayantiyo.</paragraph>
    <paragraph>Uppala  paduma kumuda naḷina satapatta sogandhika mandālaka <note>[mandālava (sī. pī.), mandārava (ka.)]</note> sampativirūḷhasucigandha manuññamāvakappadese <note>[pāvakappadese (sī. pī.)]</note>.</paragraph>
    <paragraph>Kuravaka-mucalinda-ketaka-vedisa-vañjula <note>[vetasamañjula (sī.)]</note> -punnāgabakula-tilaka-piyaka-hasanasāla-saḷalacampaka asoka-nāgarukkha-tirīṭi-bhujapatta-lodda-candanoghavanekāḷāgaru-padmaka-piyaṅgu-devadārukacocagahane kakudhakuṭajaaṅkola-kaccikāra <note>[kacchikāra (ka.)]</note> -kaṇikāra-kaṇṇikāra-kanavera-koraṇḍaka-koviḷāra-kiṃsuka-yodhika vanamallika <note>[navamallika (sī. pī.)]</note> -manaṅgaṇa-manavajja-bhaṇḍi-surucira-bhaginimālāmalyadhare jātisumanamadhugandhika- <note>[madhukabandhuka (ka.)]</note> dhanutakkāri <note>[dhanukāri (sī.), dhanukārika (pī.)]</note> tālīsa-tagaramusīrakoṭṭha-kacchavitate atimuttakasaṃkusumitalatāvitatapaṭimaṇḍitappadese haṃsa-pilava-kādamba-kāraṇḍavābhinadite vijjādhara-siddha <note>[sindhava (sī. pī.)]</note> -samaṇa-tāpasagaṇādhivuṭṭhe varadeva-yakkha-rakkhasa-dānava-gandhabba-kinnaramahoragānuciṇṇappadese evarūpe khalu, bho, ramme vanasaṇḍe puṇṇamukho nāma phussakokilo paṭivasati ativiya madhuragiro vilāsitanayano mattakkho <note>[savilāsitanayanamattakkho (ka.)]</note>.</paragraph>
    <paragraph>Tasseva khalu, bho, puṇṇamukhassa phussakokilassa aḍḍhuḍḍhāni itthisatāni paricārikā dijakaññāyo. Atha khalu, bho, dve dijakaññāyo kaṭṭhaṃ mukhena ḍaṃsitvā taṃ puṇṇamukhaṃ phussakokilaṃ majjhe nisīdāpetvā uḍḍenti  – ‘‘mā naṃ puṇṇamukhaṃ phussakokilaṃ addhānapariyāyapathe kilamatho ubbāhetthā’’ti.</paragraph>
    <paragraph>Paññāsa  dijakaññāyo heṭṭhato heṭṭhato uḍḍenti – ‘‘sacāyaṃ puṇṇamukho phussakokilo āsanā paripatissati, mayaṃ taṃ pakkhehi paṭiggahessāmā’’ti.</paragraph>
    <paragraph>Paññāsa dijakaññāyo uparūpari uḍḍenti – ‘‘mā naṃ puṇṇamukhaṃ phussakokilaṃ ātapo paritāpesī’’ti.</paragraph>
    <paragraph>Paññāsa paññāsa dijakaññāyo ubhatopassena uḍḍenti – ‘‘mā naṃ puṇṇamukhaṃ phussakokilaṃ sītaṃ vā uṇhaṃ vā tiṇaṃ vā rajo vā vāto vā ussāvo vā upapphusī’’ti.</paragraph>
    <paragraph>Paññāsa  dijakaññāyo purato purato uḍḍenti – ‘‘mā naṃ puṇṇamukhaṃ phussakokilaṃ gopālakā vā pasupālakā vā tiṇahārakā vā kaṭṭhahārakā vā vanakammikā vā kaṭṭhena vā kathalāya vā pāṇinā vā leḍḍunā vā daṇḍena vā satthena vā sakkharāhi vā pahāraṃ adaṃsu. Māyaṃ puṇṇamukho phussakokilo gacchehi vā latāhi vā rukkhehi vā sākhāhi vā thambhehi vā pāsāṇehi vā balavantehi vā pakkhīhi saṅgāmesī’’ti.</paragraph>
    <paragraph>Paññāsa dijakaññāyo pacchato pacchato uḍḍenti saṇhāhi sakhilāhi mañjūhi madhurāhi vācāhi samudācarantiyo – ‘‘māyaṃ puṇṇamukho phussakokilo āsane pariyukkaṇṭhī’’ti.</paragraph>
    <paragraph>Paññāsa dijakaññāyo disodisaṃ uḍḍenti anekarukkhavividhavikatiphalamāharantiyo – ‘‘māyaṃ puṇṇamukho phussakokilo khudāya parikilamitthā’’ti.</paragraph>
    <paragraph>Atha khalu, bho, tā dijakaññāyo taṃ puṇṇamukhaṃ phussakokilaṃ  ārāmeneva ārāmaṃ uyyāneneva uyyānaṃ nadītittheneva nadītitthaṃ pabbatasikhareneva pabbatasikharaṃ ambavaneneva ambavanaṃ jambuvaneneva jambuvanaṃ labujavaneneva labujavanaṃ nāḷikerasañcāriyeneva nāḷikerasañcāriyaṃ khippameva abhisambhonti ratitthāya.</paragraph>
    <paragraph>Atha khalu, bho, puṇṇamukho phussakokilo tāhi dijakaññāhi divasaṃ paribyūḷho evaṃ pasaṃsati – ‘‘sādhu, sādhu, bhaginiyo, etaṃ kho, bhaginiyo, tumhākaṃ patirūpaṃ kuladhītānaṃ, yaṃ tumhe bhattāraṃ paricareyyāthā’’ti.</paragraph>
    <paragraph>Atha  khalu, bho, puṇṇamukho phussakokilo yena kuṇālo sakuṇo tenupasaṅkami. Addasaṃsu kho kuṇālassa sakuṇassa paricārikā dijakaññāyo taṃ puṇṇamukhaṃ phussakokilaṃ dūratova āgacchantaṃ; disvāna yena puṇṇamukho phussakokilo tenupasaṅkamiṃsu; upasaṅkamitvā taṃ puṇṇamukhaṃ phussakokilaṃ etadavocuṃ – ‘‘ayaṃ, samma puṇṇamukha, kuṇālo sakuṇo ativiya pharuso ativiya pharusavāco, appevanāma tavampi āgamma piyavācaṃ labheyyāmā’’ti. ‘‘Appevanāma, bhaginiyo’’ti vatvā yena kuṇālo sakuṇo tenupasaṅkami; upasaṅkamitvā kuṇālena  sakuṇena saddhiṃ paṭisammoditvā ekamantaṃ nisīdi. Ekamantaṃ nisinno kho puṇṇamukho phussakokilo taṃ kuṇālaṃ sakuṇaṃ etadavoca – ‘‘kissa tvaṃ, samma kuṇāla, itthīnaṃ sujātānaṃ kuladhītānaṃ sammāpaṭipannānaṃ micchāpaṭipanno’si <note>[paṭipanno (sī. pī.)]</note>? Amanāpabhāṇīnampi kira, samma kuṇāla, itthīnaṃ manāpabhāṇinā bhavitabbaṃ, kimaṅga pana manāpabhāṇīna’’nti!</paragraph>
    <paragraph>Evaṃ vutte, kuṇālo sakuṇo taṃ puṇṇamukhaṃ phussakokilaṃ evaṃ apasādesi – ‘‘nassa tvaṃ, samma jamma vasala, vinassa tvaṃ, samma jamma vasala, ko nu tayā viyatto jāyājinenā’’ti. Evaṃ apasādito ca pana puṇṇamukho phussakokilo tatoyeva <note>[tato heva (sī. pī.)]</note> paṭinivatti.</paragraph>
    <paragraph>Atha khalu, bho, puṇṇamukhassa phussakokilassa aparena samayena nacirasseva <note>[acirasseva accayena (ka.)]</note> kharo ābādho uppajji lohitapakkhandikā. Bāḷhā vedanā vattanti māraṇantikā <note>[maraṇantikā (syā.)]</note>. Atha khalu, bho, puṇṇamukhassa phussakokilassa paricārikānaṃ dijakaññānaṃ etadahosi – ‘‘ābādhiko kho ayaṃ puṇṇamukho phussakokilo, appevanāma imamhā ābādhā vuṭṭhaheyyā’’ti ekaṃ adutiyaṃ ohāya yena kuṇālo sakuṇo tenupasaṅkamiṃsu. Addasā kho kuṇālo sakuṇo tā dijakaññāyo dūratova āgacchantiyo, disvāna tā dijakaññāyo etadavoca – ‘‘kahaṃ pana tumhaṃ vasaliyo bhattā’’ti? ‘‘Ābādhiko kho, samma kuṇāla, puṇṇamukho phussakokilo appevanāma tamhā ābādhā vuṭṭhaheyyā’’ti. Evaṃ vutte, kuṇālo sakuṇo tā dijakaññāyo evaṃ apasādesi – ‘‘nassatha tumhe vasaliyo, vinassatha tumhe vasaliyo, coriyo dhuttiyo asatiyo lahucittāyo katassa appaṭikārikāyo anilo viya yenakāmaṃgamāyo’’ti; vatvā yena puṇṇamukho phussakokilo tenupasaṅkami; upasaṅkamitvā taṃ  puṇṇamukhaṃ phussakokilaṃ etadavoca – ‘‘haṃ, samma, puṇṇamukhā’’ti. ‘‘Haṃ, samma, kuṇālā’’ti.</paragraph>
    <paragraph>Atha khalu, bho kuṇālo sakuṇo taṃ puṇṇamukhaṃ phussakokilaṃ pakkhehi ca mukhatuṇḍakena  ca pariggahetvā vuṭṭhāpetvā nānābhesajjāni pāyāpesi. Atha khalu, bho, puṇṇamukhassa phussakokilassa so ābādho paṭippassambhīti. Atha khalu, bho, kuṇālo sakuṇo taṃ puṇṇamukhaṃ  phussakokilaṃ gilānavuṭṭhitaṃ <note>[gilānāvuṭṭhitaṃ (sī. syā. pī.)]</note> aciravuṭṭhitaṃ gelaññā etadavoca –</paragraph>
    <paragraph>‘‘Diṭṭhā mayā, samma puṇṇamukha, kaṇhā dvepitikā pañcapatikāya chaṭṭhe purise cittaṃ paṭibandhantiyā, yadidaṃ kabandhe <note>[kavandhe (sī. pī.)]</note> pīṭhasappimhīti. Bhavati ca panuttarettha <note>[punuttacettha (ka.) evamuparipi]</note> vākyaṃ –</paragraph>
    <hangnum nr="290"/>
    <gatha type="1"> ‘‘Athajjuno nakulo bhīmaseno <note>[bhimmaseno (sī. syā. pī.)]</note>, yudhiṭṭhilo sahadevo <note>[sīhadevo (ka.)]</note> ca rājā;</gatha>
    <gatha type="last">Ete patī pañca matticca nārī, akāsi khujjavāmanakena <note>[khujjavāmanena (pī.)]</note> pāpa’’nti.</gatha>
    <paragraph>‘‘Diṭṭhā mayā, samma puṇṇamukha, saccatapāpī <note>[saccatapāvī (sī. pī.), pañcatapāvī (syā.)]</note> nāma samaṇī susānamajjhe vasantī catutthabhattaṃ pariṇāmayamānā surādhuttakena <note>[tulāputtakena (sī. pī.), sā surādhuttakena (ka.)]</note> pāpamakāsi.</paragraph>
    <paragraph>‘‘Diṭṭhā mayā, samma puṇṇamukha, kākavatī <note>[kākātī (sī.), kākāti (pī.)]</note> nāma devī samuddamajjhe vasantī bhariyā venateyyassa naṭakuverena pāpamakāsi.</paragraph>
    <paragraph>Diṭṭhā mayā, samma puṇṇamukha, kuruṅgadevī <note>[kuraṅgavī (sī. pī.)]</note> nāma lomasuddarī <note>[lomasundarī (sī. syā. pī.)]</note> eḷikakumāraṃ <note>[eḷamārakaṃ (sī.), eḷakakumāraṃ (syā.), eḷakamāraṃ (pī.)]</note> kāmayamānā chaḷaṅgakumāradhanantevāsinā pāpamakāsi.</paragraph>
    <paragraph>Evañhetaṃ  mayā ñātaṃ, brahmadattassa mātaraṃ <note>[mātukā (syā.)]</note> ohāya kosalarājaṃ pañcālacaṇḍena pāpamakāsi.</paragraph>
    <hangnum nr="291"/>
    <gatha type="1"> ‘‘Etā ca aññā ca akaṃsu pāpaṃ, tasmāhamitthīnaṃ na vissase nappasaṃse;</gatha>
    <gatha type="2">Mahī yathā jagati samānarattā, vasundharā itarītarāpatiṭṭhā <note>[itarītarānaṃ patiṭṭhā (syā.), ittarītarappatiṭṭhā (?)]</note>;</gatha>
    <gatha type="last">Sabbasahā aphandanā akuppā, tathitthiyo tāyo na vissase naro.</gatha>
    <hangnum nr="292"/>
    <gatha type="1"> ‘‘Sīho  yathā lohitamaṃsabhojano, vāḷamigo pañcāvudho <note>[pañcahattho (sī. pī.)]</note> suruddho;</gatha>
    <gatha type="last">Pasayhakhādī parahiṃsane rato, tathitthiyo tāyo na vissase naro.</gatha>
    <paragraph>‘‘Na khalu <note>[na khalu bho (syā. ka.)]</note>, samma puṇṇamukha, vesiyo nāriyo gamaniyo, na hetā bandhakiyo nāma, vadhikāyo nāma etāyo, yadidaṃ vesiyo nāriyo gamaniyo’’ti.</paragraph>
    <paragraph>‘‘Coro <note>[corā (sī. syā. pī.)]</note> viya veṇikatā, madirāva <note>[madirā viya (sī. syā.), madiriva (pī.)]</note> diddhā <note>[diṭṭhā (ka.), visaduṭṭhā (syā.)]</note> vāṇijo <note>[vāṇijā (pī.)]</note> viya vācāsanthutiyo, issasiṅghamiva viparivattāyo <note>[parivattāyo (pī.), viparivattāro (ka.)]</note>, uragāmiva dujivhāyo, sobbhamiva paṭicchannā, pātālamiva duppūrā rakkhasī viya duttosā, yamovekantahāriyo, sikhīriva sabbabhakkhā, nadīriva sabbavāhī, anilo viya yenakāmaṃcarā, neru viya avisesakarā, visarukkho viya niccaphalitāyo’’ti. Bhavati ca panuttarettha vākyaṃ –</paragraph>
    <hangnum nr="293"/>
    <gatha type="1"> ‘‘Yathā  coro yathā diddho, vāṇijova vikatthanī;</gatha>
    <gatha type="last">Issasiṅghamiva parivattā <note>[mivāvaṭṭo (sī.), mivāvattā (pī.)]</note>, dujivhā <note>[dujjivha (pī.)]</note> urago viya.</gatha>
    <hangnum nr="294"/>
    <gatha type="1"> ‘‘Sobbhamiva paṭicchannā, pātālamiva duppurā;</gatha>
    <gatha type="last">Rakkhasī viya duttosā, yamovekantahāriyo.</gatha>
    <hangnum nr="295"/>
    <gatha type="1">
      <note>[yathā sikhī nadīvāho, anilo kāmacāravā;§nerūva avisesā ca, visarukkho viya niccaphalā;§nāsayanti ghare bhogaṃ, ratanānantakaritthi yoti; (sī. syā.)]</note>
    </gatha>
    <paragraph>‘‘Yathā sikhī nadī vāto, nerunāva samāgatā.</paragraph>
    <gatha type="2">Visarukkho viya niccaphalā, nāsayanti ghare bhogaṃ;</gatha>
    <gatha type="last">Ratanantakaritthiyo’’ti <note>[yathā sikhī nadīvāho, anilo kāmacāravā;§nerūva avisesā ca, visarukkho viya niccaphalā;§nāsayanti ghare bhogaṃ, ratanānantakaritthi yoti; (sī. syā.)]</note>.</gatha>
    <paragraph>‘‘Cattārimāni, samma puṇṇamukha, yāni (vatthūni kicce jāte anatthacarāni bhavanti; tāni) <note>[( ) sī. syā. potthakesu na dissati]</note> parakule na vāsetabbāni – goṇaṃ dhenuṃ yānaṃ bhariyā. Cattāri etāni paṇḍito dhanāni <note>[yāni (sī. syā. pī.)]</note> gharā na vippavāsaye.</paragraph>
    <hangnum nr="296"/>
    <gatha type="1"> ‘Goṇaṃ  dhenuñca yānañca, bhariyaṃ ñātikule na vāsaye;</gatha>
    <gatha type="2">Bhañjanti rathaṃ ayānakā, ativāhena hananti puṅgavaṃ;</gatha>
    <gatha type="last">Dohena hananti vacchakaṃ, bhariyā ñātikule padussatī’’’ti.</gatha>
    <paragraph>‘‘Cha imāni, samma puṇṇamukha, yāni (vatthūni) <note>[( ) sī. pī. potthakesu nu dissati]</note> kicce jāte anatthacarāni bhavanti –</paragraph>
    <hangnum nr="297"/>
    <gatha type="1"> ‘Aguṇaṃ dhanu ñātikule ca bhariyā, pāraṃ nāvā akkhabhaggañca yānaṃ;</gatha>
    <gatha type="last">Dūre  mitto pāpasahāyako ca, kicce jāte anatthacarāni bhava’’’nti.</gatha>
    <paragraph>‘‘Aṭṭhahi khalu, samma puṇṇamukha, ṭhānehi itthī sāmikaṃ avajānāti. Daliddatā, āturatā, jiṇṇatā, surāsoṇḍatā, muddhatā, pamattatā, sabbakiccesu anuvattanatā, sabbadhanaanuppadānena  – imehi khalu, samma puṇṇamukha, aṭṭhahi ṭhānehi itthī sāmikaṃ avajānāti. Bhavati ca panuttarettha vākyaṃ –</paragraph>
    <hangnum nr="298"/>
    <gatha type="1"> ‘Daliddaṃ āturañcāpi, jiṇṇakaṃ surasoṇḍakaṃ;</gatha>
    <gatha type="2">Pamattaṃ muddhapattañca, sabbakiccesu <note>[rattaṃ kiccesu (sī. pī.)]</note> hāpanaṃ;</gatha>
    <gatha type="last">Sabbakāmappadānena <note>[sabbakāmapaṇidhānena (syā)]</note>, avajānāti <note>[avajānanti (sī. pī.)]</note> sāmika’’’nti.</gatha>
    <paragraph>‘‘Navahi khalu, samma puṇṇamukha, ṭhānehi itthī padosamāharati. Ārāmagamanasīlā ca hoti, uyyānagamanasīlā ca hoti, nadītitthagamanasīlā ca hoti, ñātikulagamanasīlā ca hoti, parakulagamanasīlā ca hoti, ādāsadussamaṇḍanānuyogamanuyuttasīlā ca hoti, majjapāyinī ca hoti, nillokanasīlā ca hoti, sadvāraṭhāyinī <note>[padvāraṭṭhāyinī (sī. syā. pī.)]</note> ca hoti – imehi khalu, samma puṇṇamukha, navahi ṭhānehi itthī padosamāharatīti. Bhavati ca panuttarettha vākyaṃ –</paragraph>
    <hangnum nr="299"/>
    <gatha type="1"> ‘Ārāmasīlā ca <note>[ārāmasīlā (sī. pī.)]</note> uyyānaṃ, nadī ñāti parakulaṃ;</gatha>
    <gatha type="last">Ādāsadussamaṇḍanamanuyuttā, yā  citthī majjapāyinī.</gatha>
    <hangnum nr="300"/>
    <gatha type="1"> ‘Yā  ca nillokanasīlā, yā ca sadvāraṭhāyinī;</gatha>
    <gatha type="last">Navahetehi ṭhānehi, padosamāharanti itthiyo’’’ti.</gatha>
    <paragraph>‘‘Cattālīsāya <note>[cattālīsāyi (pī. ka.)]</note> khalu, samma puṇṇamukha, ṭhānehi itthī purisaṃ accācarati <note>[accāvadati (sī. syā. pī.)]</note>. Vijambhati, vinamati, vilasati, vilajjati, nakhena nakhaṃ ghaṭṭeti, pādena pādaṃ akkamati, kaṭṭhena pathaviṃ vilikhati <note>[likhati (sī. pī.)]</note>, dārakaṃ ullaṅghati ullaṅghāpeti <note>[dārakaṃ ullaṅgheti olaṅgheti (sī. pī.)]</note>, kīḷati kīḷāpeti, cumbati cumbāpeti, bhuñjati bhuñjāpeti, dadāti, yācati, katamanukaroti, uccaṃ bhāsati, nīcaṃ bhāsati, aviccaṃ bhāsati, viviccaṃ bhāsati, naccena gītena vāditena rodanena <note>[roditena (sī. pī.)]</note> vilasitena vibhūsitena jagghati, pekkhati, kaṭiṃ cāleti, guyhabhaṇḍakaṃ sañcāleti, ūruṃ vivarati, ūruṃ pidahati, thanaṃ dasseti, kacchaṃ dasseti, nābhiṃ dasseti, akkhiṃ nikhanati, bhamukaṃ ukkhipati, oṭṭhaṃ upalikhati <note>[oṭṭhaṃ palikhati jivhaṃ palikhati (sī. pī.)]</note>, jivhaṃ nillāleti, dussaṃ muñcati, dussaṃ paṭibandhati, sirasaṃ muñcati, sirasaṃ bandhati – imehi khalu, samma puṇṇamukha, cattālīsāya ṭhānehi itthī purisaṃ accācarati.</paragraph>
    <paragraph>‘‘Pañcavīsāya <note>[pañcavīsāhi (pī. ka.)]</note> khalu, samma puṇṇamukha, ṭhānehi itthī paduṭṭhā veditabbā bhavati. Sāmikassa pavāsaṃ vaṇṇeti, pavuṭṭhaṃ na  sarati, āgataṃ nābhinandati, avaṇṇaṃ tassa bhaṇati, vaṇṇaṃ  tassa na bhaṇati, anatthaṃ tassa carati, atthaṃ tassa na carati, akiccaṃ tassa karoti, kiccaṃ tassa na karoti, paridahitvā sayati, parammukhī nipajjati, parivattakajātā kho pana hoti kuṅkumiyajātā, dīghaṃ assasati, dukkhaṃ vedayati, uccārapassāvaṃ abhiṇhaṃ gacchati, vilomamācarati, parapurisasaddaṃ sutvā kaṇṇasotaṃ vivaramodahati <note>[vivarati kamodahati (pī.)]</note>, nihatabhogā kho pana hoti, paṭivissakehi santhavaṃ karoti, nikkhantapādā kho pana hoti, visikhānucārinī aticārinī kho pana hoti, niccaṃ <note>[natthi sī. syā. pī. potthakesu]</note> sāmike agāravā paduṭṭhamanasaṅkappā, abhiṇhaṃ dvāre tiṭṭhati, kacchāni aṅgāni thanāni dasseti, disodisaṃ gantvā pekkhati – imehi khalu, samma puṇṇamukha, pañcavīsāya <note>[pañcavīsāhi (ka.)]</note> ṭhānehi itthī paduṭṭhā veditabbā bhavati. Bhavati ca panuttarettha vākyaṃ –</paragraph>
    <hangnum nr="301"/>
    <gatha type="1"> ‘Pavāsaṃ  tassa vaṇṇeti, gataṃ tassa na socati <note>[pavāsa’massa vaṇṇeti gatiṃ nānusocati (sī. pī.)]</note>;</gatha>
    <gatha type="2">Disvāna patimāgataṃ <note>[disvāpatiṃ āgataṃ (sī. pī.)]</note> nābhinandati;</gatha>
    <gatha type="last">Bhattāravaṇṇaṃ na kadāci bhāsati, ete paduṭṭhāya bhavanti lakkhaṇā.</gatha>
    <hangnum nr="302"/>
    <gatha type="1"> ‘Anatthaṃ tassa carati asaññatā, atthañca hāpeti akiccakārinī;</gatha>
    <gatha type="last">Paridahitvā  sayati parammukhī, ete paduṭṭhāya bhavanti lakkhaṇā.</gatha>
    <hangnum nr="303"/>
    <gatha type="1"> ‘Parivattajātā ca <note>[parāvattakajātā ca (sī.)]</note> bhavati kuṅkumī, dīghañca assasati dukkhavedinī;</gatha>
    <gatha type="last">Uccārapassāvamabhiṇhaṃ gacchati, ete paduṭṭhāya bhavanti lakkhaṇā.</gatha>
    <hangnum nr="304"/>
    <gatha type="1"> ‘‘Vilomamācarati akiccakārinī, saddaṃ nisāmeti parassa bhāsato;</gatha>
    <gatha type="last">Nihatabhogā ca karoti santhavaṃ, ete paduṭṭhāya bhavanti lakkhaṇā.</gatha>
    <hangnum nr="305"/>
    <gatha type="1"> ‘Kicchena laddhaṃ kasirābhataṃ <note>[kasirenābhataṃ (sī.)]</note> dhanaṃ, vittaṃ vināseti dukkhena sambhataṃ;</gatha>
    <gatha type="last">Paṭivissakehi ca karoti santhavaṃ, ete paduṭṭhāya bhavanti lakkhaṇā.</gatha>
    <hangnum nr="306"/>
    <gatha type="1"> ‘Nikkhantapādā visikhānucārinī, niccañca sāmimhi <note>[niccaṃ sasāmimhi (pī. ka.)]</note> paduṭṭhamānasā;</gatha>
    <gatha type="last">Aticārinī hoti apetagāravā <note>[tatheva’gāravā (sī. pī.)]</note>, ete paduṭṭhāya bhavanti lakkhaṇā.</gatha>
    <hangnum nr="307"/>
    <gatha type="1"> ‘Abhikkhaṇaṃ  tiṭṭhati dvāramūle, thanāni kacchāni ca dassayantī;</gatha>
    <gatha type="last">Disodisaṃ  pekkhati bhantacittā, ete paduṭṭhāya bhavanti lakkhaṇā.</gatha>
    <hangnum nr="308"/>
    <gatha type="1"> ‘Sabbā nadī vaṅkagatī <note>[vaṅkanadī (ka.)]</note>, sabbe kaṭṭhamayā vanā;</gatha>
    <gatha type="last">Sabbitthiyo kare pāpaṃ, labhamāne nivātake.</gatha>
    <hangnum nr="309"/>
    <gatha type="1"> ‘Sace labhetha khaṇaṃ vā raho vā, nivātakaṃ vāpi labhetha tādisaṃ;</gatha>
    <gatha type="last">Sabbāva itthī kayiruṃ nu <note>[kareyyu no (sī.), kareyyuṃ no (pī.)]</note> pāpaṃ, aññaṃ alattha <note>[aladdhā (syā. pī. ka.)]</note> pīṭhasappināpi saddhiṃ.</gatha>
    <hangnum nr="310"/>
    <gatha type="1"> ‘‘Narānamārāmakarāsu  nārisu, anekacittāsu aniggahāsu ca;</gatha>
    <gatha type="last">Sabbattha nāpītikarāpi <note>[sabba’ttanā’pītikārāpi (sī. syā.)]</note> ce siyā <note>[siyuṃ (syā.)]</note>, na vissase titthasamā hi nāriyo’’ti.</gatha>
    <hangnum nr="311"/>
    <gatha type="1"> ‘Yaṃ ve <note>[yañca (syā. ka.)]</note> disvā kaṇḍarīkinnarānaṃ <note>[kinnarakinnarīnaṃ (syā.), kinnarīkinnarānaṃ (ka.)]</note>, sabbitthiyo na ramanti agāre;</gatha>
    <gatha type="last">Taṃ tādisaṃ maccaṃ cajitvā bhariyā, aññaṃ disvā purisaṃ pīṭhasappiṃ.</gatha>
    <hangnum nr="312"/>
    <gatha type="1"> ‘Bakassa ca bāvarikassa <note>[pāvārikassa (sī.), bāvariyassa (syā.)]</note> rañño, accantakāmānugatassa bhariyā;</gatha>
    <gatha type="last">Avācarī <note>[accācari (syā.), anācari (ka.)]</note> paṭṭhavasānugassa <note>[baddhavasānugassa (sī. syā.), pattavasānugatassa (ka.)]</note>, kaṃ vāpi itthī nāticare tadaññaṃ.</gatha>
    <hangnum nr="313"/>
    <gatha type="1"> ‘Piṅgiyānī  sabbalokissarassa, rañño piyā brahmadattassa bhariyā;</gatha>
    <gatha type="last">Avācarī paṭṭhavasānugassa, taṃ vāpi sā nājjhagā kāmakāminī.</gatha>
    <hangnum nr="314"/>
    <gatha type="1"> ‘Luddhānaṃ <note>[khuddānaṃ (sī. syā. pī.)]</note> lahucittānaṃ, akataññūna dubbhinaṃ;</gatha>
    <gatha type="last">Nādevasatto puriso, thīnaṃ saddhātumarahati.</gatha>
    <hangnum nr="315"/>
    <gatha type="1"> ‘Na tā pajānanti kataṃ na kiccaṃ, na mātaraṃ pitaraṃ bhātaraṃ vā;</gatha>
    <gatha type="last">Anariyā samatikkantadhammā, sasseva cittassa vasaṃ vajanti.</gatha>
    <hangnum nr="316"/>
    <gatha type="1"> ‘Cirānuvuṭṭhampi <note>[cirānuvutthampi (sī. pī.)]</note> piyaṃ manāpaṃ, anukampakaṃ pāṇasamampi bhattuṃ <note>[santaṃ (sī. syā. pī.)]</note>;</gatha>
    <gatha type="last">Āvāsu kiccesu ca naṃ jahanti, tasmāhamitthīnaṃ na vissasāmi.</gatha>
    <hangnum nr="317"/>
    <gatha type="1"> ‘Thīnañhi cittaṃ yathā vānarassa, kannappakannaṃ yathā rukkhachāyā;</gatha>
    <gatha type="last">Calācalaṃ hadayamitthiyānaṃ, cakkassa nemi viya parivattati.</gatha>
    <hangnum nr="318"/>
    <gatha type="1"> ‘Yadā tā passanti samekkhamānā, ādeyyarūpaṃ purisassa vittaṃ;</gatha>
    <gatha type="last">Saṇhāhi  vācāhi nayanti menaṃ, kambojakā jalajeneva assaṃ.</gatha>
    <hangnum nr="319"/>
    <gatha type="1"> ‘Yadā na passanti samekkhamānā, ādeyyarūpaṃ purisassa vittaṃ;</gatha>
    <gatha type="last">Samantato naṃ parivajjayanti, tiṇṇo nadīpāragatova kullaṃ.</gatha>
    <hangnum nr="320"/>
    <gatha type="1"> ‘Silesūpamāṃ  sikhiriva sabbabhakkhā, tikkhamāyā nadīriva sīghasotā;</gatha>
    <gatha type="last">Sevanti hetā piyamappiyañca, nāvā yathā orakūlaṃ <note>[orakulaṃ (sī.) evamuparipi]</note> parañca.</gatha>
    <hangnum nr="321"/>
    <gatha type="1"> ‘Na tā ekassa na dvinnaṃ, āpaṇova pasārito;</gatha>
    <gatha type="last">Yo tā mayhanti maññeyya, vātaṃ jālena bādhaye <note>[bandhaye (syā. ka.)]</note>.</gatha>
    <hangnum nr="322"/>
    <gatha type="1"> ‘Yathā nadī ca pantho ca, pānāgāraṃ sabhā papā;</gatha>
    <gatha type="last">Evaṃ lokitthiyo nāma, velā tāsaṃ na vijjati <note>[kesuci potthakesu imissā gāthāya pubbaddhāparaddhaṃ vipariyāyena dissati]</note>.</gatha>
    <hangnum nr="323"/>
    <gatha type="1"> ‘Ghatāsanasamā etā, kaṇhasappasirūpamā;</gatha>
    <gatha type="last">Gāvo bahitiṇasseva, omasanti varaṃ varaṃ.</gatha>
    <hangnum nr="324"/>
    <gatha type="1"> ‘Ghatāsanaṃ kuñjaraṃ kaṇhasappaṃ, muddhābhisittaṃ pamadā ca sabbā;</gatha>
    <gatha type="last">Ete naro <note>[etena so (pī.)]</note> niccayato <note>[niccayatto (sī. pī.)]</note> bhajetha, tesaṃ have dubbidu sabbabhāvo <note>[saccabhāvo (syā.)]</note>.</gatha>
    <hangnum nr="325"/>
    <gatha type="1"> ‘Naccantavaṇṇā  na bahūnaṃ kantā, na dakkhiṇā pamadā sevitabbā;</gatha>
    <gatha type="last">Na parassa bhariyā na dhanassa hetu, etitthiyo pañca na sevitabbā’’’.</gatha>
    <paragraph>Atha khalu, bho, ānando gijjharājā kuṇālassa sakuṇassa ādimajjhakathāpariyosānaṃ <note>[ādimajjhagāthāpariyosānaṃ (syā. ka.)]</note> viditvā tāyaṃ velāyaṃ imā gāthāyo abhāsi –</paragraph>
    <hangnum nr="326"/>
    <gatha type="1"> ‘‘Puṇṇampi cemaṃ pathaviṃ dhanena, dajjitthiyā puriso sammatāya;</gatha>
    <gatha type="last">Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.</gatha>
    <hangnum nr="327"/>
    <gatha type="1"> ‘‘Uṭṭhāhakaṃ  cepi alīnavuttiṃ, komārabhattāraṃ piyaṃ manāpaṃ;</gatha>
    <gatha type="last">Āvāsu kiccesu ca naṃ jahanti, tasmāhamitthīnaṃ <note>[tasmā hi itthīnaṃ (sī. pī.)]</note> na vissasāmi.</gatha>
    <hangnum nr="328"/>
    <gatha type="1"> ‘‘Na vissase icchati manti poso, na vissase rodati me sakāse;</gatha>
    <gatha type="last">Sevanti hetā piyamappiyañca, nāvā yathā orakūlaṃ parañca.</gatha>
    <hangnum nr="329"/>
    <gatha type="1"> ‘‘Na vissase sākhapurāṇasanthataṃ, na  vissase mittapurāṇacoraṃ;</gatha>
    <gatha type="last">Na vissase rājānaṃ sakhā <note>[rājā sakhā (sī. pī.)]</note> mamanti, na vissase itthi dasanna mātaraṃ.</gatha>
    <hangnum nr="330"/>
    <gatha type="1"> ‘‘Na vissase rāmakarāsu nārisu, accantasīlāsu asaññatāsu;</gatha>
    <gatha type="last">Accantapemānugatassa bhariyā, na vissase titthasamā hi nāriyo.</gatha>
    <hangnum nr="331"/>
    <gatha type="1"> ‘‘Haneyyuṃ chindeyyuṃ chedāpeyyumpi <note>[haneyyu chindeyyuṃpi chadayeyyuṃ (sī. pī.), haneyyuṃpi chindeyyuṃpi chedāpeyyuṃpi (syā.)]</note>, kaṇṭhepi <note>[kaṇṭhampi (sī. syā.)]</note> chetvā rudhiraṃ piveyyuṃ;</gatha>
    <gatha type="last">Mā dīnakāmāsu asaññatāsu, bhāvaṃ kare gaṅgatitthūpamāsu.</gatha>
    <hangnum nr="332"/>
    <gatha type="1"> ‘‘Musā tāsaṃ yathā saccaṃ, saccaṃ tāsaṃ yathā musā;</gatha>
    <gatha type="last">Gāvo bahitiṇasseva, omasanti varaṃ varaṃ.</gatha>
    <hangnum nr="333"/>
    <gatha type="1"> ‘‘Gatenetā palobhenti, pekkhitena mhitena ca;</gatha>
    <gatha type="last">Athopi dunnivatthena, mañjunā bhaṇitena ca.</gatha>
    <hangnum nr="334"/>
    <gatha type="1"> ‘‘Coriyo kathinā <note>[kaṭhinā (sī. syā. pī.)]</note> hetā, vāḷā ca lapasakkharā;</gatha>
    <gatha type="last">Na tā kiñci na jānanti, yaṃ manussesu vañcanaṃ.</gatha>
    <hangnum nr="335"/>
    <gatha type="1"> ‘‘Asā  lokitthiyo nāma, velā tāsaṃ na vijjati;</gatha>
    <gatha type="last">Sārattā ca pagabbhā ca, sikhī sabbaghaso yathā.</gatha>
    <hangnum nr="336"/>
    <gatha type="1"> ‘‘Natthitthīnaṃ  piyo nāma, appiyopi na vijjati;</gatha>
    <gatha type="last">Sevanti hetā piyamappiyañca, nāvā yathā orakūlaṃ parañca.</gatha>
    <hangnum nr="337"/>
    <gatha type="1"> ‘‘Natthitthīnaṃ piyo nāma, appiyopi na vijjati;</gatha>
    <gatha type="last">Dhanattā <note>[dhanatthā (syā.)]</note> paṭivallanti, latāva dumanissitā.</gatha>
    <hangnum nr="338"/>
    <gatha type="1"> ‘‘Hatthibandhaṃ  assabandhaṃ, gopurisañca maṇḍalaṃ <note>[caṇḍalaṃ (sī. syā. pī.)]</note>;</gatha>
    <gatha type="last">Chavaḍāhakaṃ pupphachaḍḍakaṃ, sadhanamanupatanti nāriyo.</gatha>
    <hangnum nr="339"/>
    <gatha type="1"> ‘‘Kulaputtampi jahanti akiñcanaṃ, chavakasamasadisampi <note>[chavakasamaṃ (syā. pī.)]</note>;</gatha>
    <gatha type="last">Anugacchanti <note>[gacchanti (pī.)]</note> anupatanti, dhanahetu hi nāriyo’’ti <note>[dhanahetu ca nāriyo (syā.), dhanahetu nāriyo (pī.)]</note>.</gatha>
    <paragraph>Atha khalu, bho, nārado devabrāhmaṇo ānandassa gijjharājassa ādimajjhakathāpariyosānaṃ viditvā tāyaṃ velāyaṃ imā gāthāyo abhāsi –</paragraph>
    <hangnum nr="340"/>
    <gatha type="1"> ‘‘Cattārome na pūrenti, te me suṇātha bhāsato;</gatha>
    <gatha type="last">Samuddo brāhmaṇo rājā, itthī cāpi dijampati.</gatha>
    <hangnum nr="341"/>
    <gatha type="1"> ‘‘Saritā sāgaraṃ yanti, yā kāci pathavissitā;</gatha>
    <gatha type="last">Tā samuddaṃ na pūrenti, ūnattā hi na pūrati.</gatha>
    <hangnum nr="342"/>
    <gatha type="1"> ‘‘Brāhmaṇo ca adhīyāna, vedamakkhānapañcamaṃ;</gatha>
    <gatha type="last">Bhiyyopi sutamiccheyya, ūnattā hi na pūrati.</gatha>
    <hangnum nr="343"/>
    <gatha type="1"> ‘‘Rājā ca pathaviṃ sabbaṃ, sasamuddaṃ sapabbataṃ;</gatha>
    <gatha type="2">Ajjhāvasaṃ vijinitvā, anantaratanocitaṃ;</gatha>
    <gatha type="last">Pāraṃ  samuddaṃ pattheti, ūnattā hi na pūrati.</gatha>
    <hangnum nr="344"/>
    <gatha type="1"> ‘‘Ekamekāya itthiyā, aṭṭhaṭṭha patino siyā;</gatha>
    <gatha type="2">Sūrā ca balavanto ca, sabbakāmarasāharā;</gatha>
    <gatha type="last">Kareyya navame chandaṃ, ūnattā hi na pūrati.</gatha>
    <hangnum nr="345"/>
    <gatha type="1"> ‘‘Sabbitthiyo  sikhiriva sabbabhakkhā, sabbitthiyo nadīriva sabbavāhī;</gatha>
    <gatha type="last">Sabbitthiyo kaṇṭakānaṃva sākhā, sabbitthiyo dhanahetu vajanti.</gatha>
    <hangnum nr="346"/>
    <gatha type="1"> ‘‘Vātañca jālena naro parāmase, osiñcaye <note>[osañciyā (sī. pī.)]</note> sāgaramekapāṇinā;</gatha>
    <gatha type="last">Sakena hatthena kareyya ghosaṃ <note>[sakena kālena haneyya ghosanaṃ (pī.)]</note>, yo sabbabhāvaṃ pamadāsu osaje.</gatha>
    <hangnum nr="347"/>
    <gatha type="1"> ‘‘Corīnaṃ bahubuddhīnaṃ, yāsu saccaṃ sudullabhaṃ;</gatha>
    <gatha type="last">Thīnaṃ bhāvo durājāno, macchassevodake gataṃ.</gatha>
    <hangnum nr="348"/>
    <gatha type="1"> ‘‘Analā mudusambhāsā, duppūrā tā nadīsamā;</gatha>
    <gatha type="last">Sīdanti naṃ viditvāna, ārakā parivajjaye.</gatha>
    <hangnum nr="349"/>
    <gatha type="1"> ‘‘Āvaṭṭanī mahāmāyā, brahmacariyavikopanā;</gatha>
    <gatha type="last">Sīdanti naṃ viditvāna, ārakā parivajjaye.</gatha>
    <hangnum nr="350"/>
    <gatha type="1"> ‘‘Yaṃ  etā <note>[yañcetā (syā.)]</note> upasevanti, chandasā vā dhanena vā;</gatha>
    <gatha type="last">Jātavedova saṇṭhānaṃ, khippaṃ anudahanti na’’nti.</gatha>
    <paragraph>Atha  khalu, bho, kuṇālo sakuṇo nāradassa devabrāhmaṇassa ādimajjhakathāpariyosānaṃ viditvā tāyaṃ velāyaṃ imā gāthāyo abhāsi –</paragraph>
    <hangnum nr="351"/>
    <gatha type="1"> ‘‘Sallape nisitakhaggapāṇinā, paṇḍito api pisācadosinā;</gatha>
    <gatha type="last">Uggatejamuragampi āside, eko ekāya pamadāya nālape <note>[eko ekapamadaṃ hi nālape (pī.) eko ekapamādāya nālape (?)]</note>.</gatha>
    <hangnum nr="352"/>
    <gatha type="1"> ‘‘Lokacittamathanā hi nāriyo, naccagītabhaṇitamhitāvudhā;</gatha>
    <gatha type="last">Bādhayanti anupaṭṭhitassatiṃ <note>[anupaṭṭhitāsatī (pī.)]</note>, dīpe rakkhasigaṇova <note>[dīparakkhasigaṇāva (sī.)]</note> vāṇije.</gatha>
    <hangnum nr="353"/>
    <gatha type="1"> ‘‘Natthi  tāsaṃ vinayo na saṃvaro, majjamaṃsaniratā <note>[majjamaṃsābhiratā (ka.)]</note> asaññatā;</gatha>
    <gatha type="last">Tā gilanti purisassa pābhataṃ, sāgareva makaraṃ timiṅgalo <note>[timiṅgilo (sī. pī.)]</note>.</gatha>
    <hangnum nr="354"/>
    <gatha type="1"> ‘‘Pañcakāmaguṇasātagocarā, uddhatā aniyatā asaññatā;</gatha>
    <gatha type="last">Osaranti pamadā pamādinaṃ, loṇatoyavatiyaṃva āpakā.</gatha>
    <hangnum nr="355"/>
    <gatha type="1"> ‘‘Yaṃ naraṃ upalapenti <note>[uparamanti (sī. pī.), palāpenti (ka.)]</note> nāriyo, chandasā va  ratiyā dhanena vā;</gatha>
    <gatha type="last">Jātavedasadisampi tādisaṃ, rāgadosavadhiyo <note>[rāgadosavatiyo (sī. pī.)]</note> dahanti naṃ.</gatha>
    <hangnum nr="356"/>
    <gatha type="1"> ‘‘Aḍḍhaṃ ñatvā purisaṃ mahaddhanaṃ, osaranti sadhanā sahattanā;</gatha>
    <gatha type="last">Rattacittamativeṭhayanti naṃ, sāla māluvalatāva kānane.</gatha>
    <hangnum nr="357"/>
    <gatha type="1"> ‘‘Tā upenti vividhena chandasā, citrabimbamukhiyo alaṅkatā;</gatha>
    <gatha type="last">Uhasanti <note>[ūhasanti (sī. pī.), ohasanti (syā.)]</note> pahasanti nāriyo, sambarova <note>[saṃvarova (syā. pī. ka.)]</note> satamāyakovidā.</gatha>
    <hangnum nr="358"/>
    <gatha type="1"> ‘‘Jātarūpamaṇimuttabhūsitā, sakkatā patikulesu nāriyo;</gatha>
    <gatha type="last">Rakkhitā aticaranti sāmikaṃ, dānavaṃva hadayantarassitā <note>[hadayantanissitā (ka.), hadayantaranissitā (syā.)]</note>.</gatha>
    <hangnum nr="359"/>
    <gatha type="1"> ‘‘Tejavāpi  hi naro vicakkhaṇo, sakkato bahujanassa pūjito;</gatha>
    <gatha type="last">Nārinaṃ vasagato na bhāsati, rāhunā upahatova candimā.</gatha>
    <hangnum nr="360"/>
    <gatha type="1"> ‘‘Yaṃ kareyya kupito diso disaṃ, duṭṭhacitto  vasamāgataṃ ariṃ <note>[ari (sī. pī.)]</note>;</gatha>
    <gatha type="last">Tena bhiyyo byasanaṃ nigacchati, nārinaṃ vasagato apekkhavā.</gatha>
    <hangnum nr="361"/>
    <gatha type="1"> ‘‘Kesalūnanakhachinnatajjitā, pādapāṇikasadaṇḍatāḷitā;</gatha>
    <gatha type="last">Hīnamevupagatā hi nāriyo, tā ramanti kuṇapeva makkhikā.</gatha>
    <hangnum nr="362"/>
    <gatha type="1"> ‘‘Tā kulesu visikhantaresu vā, rājadhāninigamesu vā puna <note>[vā pana (syā.)]</note>;</gatha>
    <gatha type="last">Oḍḍitaṃ namucipāsavākaraṃ <note>[vāguraṃ (syā.)]</note>, cakkhumā parivajje sukhatthiko.</gatha>
    <hangnum nr="363"/>
    <gatha type="1"> ‘‘Ossajitva  kusalaṃ tapoguṇaṃ, yo anariyacaritāni mācari;</gatha>
    <gatha type="last">Devatāhi nirayaṃ nimissati, chedagāmimaṇiyaṃva vāṇijo.</gatha>
    <hangnum nr="364"/>
    <gatha type="1"> ‘‘So idha garahito parattha ca, dummatī upahato <note>[upagato (sī. pī.)]</note> sakammunā;</gatha>
    <paragraph>Gacchatī aniyato gaḷāgaḷaṃ, duṭṭhagadrabharathova uppathe.</paragraph>
    <hangnum nr="365"/>
    <gatha type="1"> ‘‘So upeti nirayaṃ patāpanaṃ, sattisimbalivanañca  āyasaṃ;</gatha>
    <gatha type="last">Āvasitvā tiracchānayoniyaṃ, petarājavisayaṃ na muñcati <note>[muccati (ka.)]</note>.</gatha>
    <hangnum nr="366"/>
    <gatha type="1"> ‘‘Dibyakhiḍḍaratiyoṃ  ca nandane, cakkavatticaritañca mānuse;</gatha>
    <gatha type="last">Nāsayanti pamadā pamādinaṃ, duggatiñca paṭipādayanti naṃ.</gatha>
    <hangnum nr="367"/>
    <gatha type="1"> ‘‘Dibyakhiḍḍaratiyo na dullabhā, cakkavatticaritañca mānuse;</gatha>
    <gatha type="last">Soṇṇabyamhanilayā <note>[suvaṇṇabyamhanilayā (syā. ka.), sovaṇṇabyamhanilayā (pī.)]</note> ca accharā, ye caranti pamadāhanatthikā.</gatha>
    <hangnum nr="368"/>
    <gatha type="1"> ‘‘Kāmadhātusamatikkamā gati, rūpadhātuyā bhāvo <note>[rūpadhātuyā bhavo (sī.), rūpadhātusambhavo (syā.)]</note> na dullabho;</gatha>
    <gatha type="last">Vītarāgavisayūpapattiyā, ye caranti pamadāhanatthikā.</gatha>
    <hangnum nr="369"/>
    <gatha type="1"> ‘‘Sabbadukkhasamatikkamaṃ sivaṃ, accantamacalitaṃ asaṅkhataṃ;</gatha>
    <gatha type="last">Nibbutehi sucihī na dullabhaṃ, ye caranti pamadāhanatthikā’’ti.</gatha>
    <hangnum nr="370"/>
    <gatha type="1"> ‘‘Kuṇālohaṃ tadā āsiṃ, udāyī phussakokilo;</gatha>
    <gatha type="2">Ānando  gijjharājāsi, sāriputto ca nārado;</gatha>
    <gatha type="last">Parisā buddhaparisā, evaṃ dhāretha jātaka’’nti.</gatha>
    <centered>Kuṇālajātakaṃ catutthaṃ.</centered>
    <hangnum/>
    <paragraph> 537. Mahāsutasomajātakaṃ (5)</paragraph>
    <hangnum nr="371"/>
    <gatha type="1"> ‘‘Kasmā tuvaṃ rasaka edisāni, karosi kammāni sudāruṇāni;</gatha>
    <gatha type="last">Hanāsi itthī purise ca mūḷho, maṃsassa hetu adu <note>[ādu (sī. syā.)]</note> dhanassa kāraṇā’’.</gatha>
    <hangnum nr="372"/>
    <gatha type="1"> ‘‘Naṃ  attahetū na dhanassa kāraṇā, na puttadārassa sahāyañātinaṃ;</gatha>
    <gatha type="last">Bhattā ca me bhagavā bhūmipālo, so khādati maṃsaṃ bhadantedisaṃ’’.</gatha>
    <hangnum nr="373"/>
    <gatha type="1"> ‘‘Sace tuvaṃ bhatturatthe payutto, karosi kammāni sudāruṇāni;</gatha>
    <gatha type="last">Pātova antepuraṃ pāpuṇitvā, lapeyyāsi me rājino sammukhe taṃ’’.</gatha>
    <hangnum nr="374"/>
    <gatha type="1"> ‘‘Tathā karissāmi ahaṃ bhadante, yathā tuvaṃ <note>[yameva tvaṃ (sī.)]</note> bhāsasi kāḷahatthi;</gatha>
    <gatha type="last">Pātova antepuraṃ pāpuṇitvā, vakkhāmi  te rājino sammukhe taṃ’’.</gatha>
    <hangnum nr="375"/>
    <gatha type="1"> Tato  ratyā vivasāne <note>[vivasane (sī. syā. pī.)]</note>, sūriyuggamanaṃ pati;</gatha>
    <gatha type="2">Kāḷo rasakamādāya, rājānaṃ upasaṅkami;</gatha>
    <gatha type="last">Upasaṅkamma <note>[upasaṅkamitvā (sī. syā. pī.)]</note> rājānaṃ, idaṃ vacanamabravi.</gatha>
    <hangnum nr="376"/>
    <gatha type="1"> ‘‘Saccaṃ kira mahārāja, rasako pesito tayā;</gatha>
    <gatha type="last">Hanati itthipurise, tuvaṃ maṃsāni khādasi’’.</gatha>
    <hangnum nr="377"/>
    <gatha type="1"> ‘‘Evameva tathā kāḷa, rasako pesito mayā;</gatha>
    <gatha type="last">Mama atthaṃ karontassa, kimetaṃ paribhāsasi’’.</gatha>
    <hangnum nr="378"/>
    <gatha type="1"> ‘‘Ānando sabbamacchānaṃ, khāditvā rasagiddhimā;</gatha>
    <gatha type="last">Parikkhīṇāya parisāya, attānaṃ khādiyā mato.</gatha>
    <hangnum nr="379"/>
    <gatha type="1"> ‘‘Evaṃ pamatto rasagārave ratto <note>[rato (sī. syā. pī.)]</note>, bālo yadī āyati nāvabujjhati;</gatha>
    <gatha type="last">Vidhamma putte caji <note>[cajitvā (ka.)]</note> ñātake ca, parivattiya attānaññeva <note>[attānameva (sī. pī.)]</note> khādati.</gatha>
    <hangnum nr="380"/>
    <gatha type="1"> ‘‘Idaṃ  te sutvāna vigetu <note>[vihetu (sī. pī.)]</note> chando, mā bhakkhayī <note>[mā bhakkhasī (sī. pī.)]</note> rāja manussamaṃsaṃ;</gatha>
    <gatha type="last">Mā tvaṃ imaṃ kevalaṃ vārijova, dvipadādhipa <note>[dipadādipa (sī. pī.) evamuparipi]</note> suññamakāsi raṭṭhaṃ’’.</gatha>
    <hangnum nr="381"/>
    <gatha type="1"> ‘‘Sujāto nāma nāmena, oraso tassa atrajo <note>[tassa orasa atrajo (sī.), tassa atraja oraso (pī.)]</note>;</gatha>
    <gatha type="last">Jambupesimaladdhāna, mato so tassa saṅkhaye.</gatha>
    <hangnum nr="382"/>
    <gatha type="1"> ‘‘Evameva  ahaṃ kāḷa, bhutvā bhakkhaṃ rasuttamaṃ;</gatha>
    <gatha type="last">Aladdhā mānusaṃ maṃsaṃ, maññe hissāmi <note>[hessāmi (sī. syā.), hassāmi (pī.)]</note> jīvitaṃ’’.</gatha>
    <hangnum nr="383"/>
    <gatha type="1"> ‘‘Māṇava abhirūposi, kule jātosi sotthiye;</gatha>
    <gatha type="last">Na tvaṃ arahasi tāta, abhakkhaṃ bhakkhayetave’’.</gatha>
    <hangnum nr="384"/>
    <gatha type="1"> ‘‘Rasānaṃ aññataraṃ etaṃ, kasmā <note>[yasmā (sī. pī.)]</note> maṃ tvaṃ nivāraye;</gatha>
    <gatha type="last">Sohaṃ tattha gamissāmi, yattha lacchāmi edisaṃ.</gatha>
    <hangnum nr="385"/>
    <gatha type="1"> ‘‘Sovāhaṃ nippatissāmi, na te vacchāmi santike;</gatha>
    <gatha type="last">Yassa me dassanena tvaṃ, nābhinandasi brāhmaṇa’’.</gatha>
    <hangnum nr="386"/>
    <gatha type="1"> ‘‘Addhā aññepi dāyāde, putte lacchāma māṇava;</gatha>
    <gatha type="last">Tvañca jamma vinassassu, yattha pattaṃ na taṃ suṇe’’.</gatha>
    <hangnum nr="387"/>
    <gatha type="1"> ‘‘Evameva tuvaṃ rāja, dvipadinda suṇohi me;</gatha>
    <gatha type="last">Pabbājessanti taṃ raṭṭhā, soṇḍaṃ māṇavakaṃ yathā’’.</gatha>
    <hangnum nr="388"/>
    <gatha type="1"> ‘‘Sujāto nāma nāmena, bhāvitattāna sāvako;</gatha>
    <gatha type="last">Accharaṃ kāmayantova, na so bhuñji na so pivi.</gatha>
    <hangnum nr="389"/>
    <gatha type="1"> ‘‘Kusaggenudakamādāya <note>[kusagge udakamādāya (sī. pī.)]</note>, samudde udakaṃ mine;</gatha>
    <gatha type="last">Evaṃ mānusakā kāmā, dibbakāmāna santike.</gatha>
    <hangnum nr="390"/>
    <gatha type="1"> ‘‘Evameva ahaṃ kāḷa, bhutvā bhakkhaṃ rasuttamaṃ;</gatha>
    <gatha type="last">Aladdhā mānusaṃ maṃsaṃ, maññe hissāmi jīvitaṃ’’.</gatha>
    <hangnum nr="391"/>
    <gatha type="1"> ‘‘Yathāpi  te dhataraṭṭhā, haṃsā vehāyasaṅgamā;</gatha>
    <gatha type="last">Abhuttaparibhogena <note>[avuttiparibhogena (sī. pī.), ayuttaparibhogena (syā.)]</note>, sabbe abbhatthataṃ gatā.</gatha>
    <hangnum nr="392"/>
    <gatha type="1"> ‘‘Evameva  tuvaṃ rāja, dvipadinda suṇohi me;</gatha>
    <gatha type="last">Abhakkhaṃ rāja bhakkhesi, tasmā pabbājayanti taṃ’’.</gatha>
    <hangnum nr="393"/>
    <gatha type="1"> ‘‘Tiṭṭhāhīti mayā vutto, so tvaṃ gacchasi pammukho <note>[pāmukho (ka.)]</note>;</gatha>
    <gatha type="2">Aṭṭhito tvaṃ ṭhitomhīti, lapasi brahmacārini;</gatha>
    <gatha type="last">Idaṃ te samaṇāyuttaṃ, asiñca me maññasi kaṅkapattaṃ’’ <note>[kaṅkhapattaṃ (syā. ka.)]</note>.</gatha>
    <hangnum nr="394"/>
    <gatha type="1"> ‘‘Ṭhitohamasmī sadhammesu rāja, na nāmagottaṃ parivattayāmi;</gatha>
    <gatha type="last">Corañca loke aṭhitaṃ vadanti, āpāyikaṃ nerayikaṃ ito cutaṃ.</gatha>
    <hangnum nr="395"/>
    <gatha type="1"> ‘‘Sace tvaṃ saddahasi <note>[sacepi sahasi (sī. pī.)]</note> rāja, sutaṃ gaṇhāhi khattiya <note>[khattiyaṃ (syā.)]</note>;</gatha>
    <gatha type="last">Tena yaññaṃ yajitvāna, evaṃ saggaṃ gamissasi’’.</gatha>
    <hangnum nr="396"/>
    <gatha type="1"> ‘‘Kismiṃ nu raṭṭhe tava jātibhūmi <note>[jātabhūmi (sī.)]</note>, atha kena atthena idhānupatto;</gatha>
    <gatha type="last">Akkhāhi me brāhmaṇa etamatthaṃ, kimicchasī demi tayajja patthitaṃ’’.</gatha>
    <hangnum nr="397"/>
    <gatha type="1"> ‘‘Gāthā catasso dharaṇīmahissara, sugambhiratthā varasāgarūpamā;</gatha>
    <gatha type="last">Taveva atthāya idhāgatosmi, suṇohi gāthā paramatthasaṃhitā’’.</gatha>
    <hangnum nr="398"/>
    <gatha type="1"> ‘‘Na ve rudanti matimanto sapaññā, bahussutā  ye bahuṭṭhānacintino;</gatha>
    <gatha type="last">Dīpañhi etaṃ paramaṃ narānaṃ, yaṃ paṇḍitā sokanudā bhavanti.</gatha>
    <hangnum nr="399"/>
    <gatha type="1"> ‘‘Attānaṃ  ñātī udāhu <note>[uda (sī. pī.)]</note> puttadāraṃ, dhaññaṃ dhanaṃ rajataṃ jātarūpaṃ;</gatha>
    <gatha type="last">Kimeva tvaṃ <note>[kimo nu tvaṃ (sī. pī.)]</note> sutasomānutappe, korabyaseṭṭha vacanaṃ suṇoma tetaṃ’.</gatha>
    <hangnum nr="400"/>
    <gatha type="1"> ‘‘Nevāhamattānamanutthunāmi, na puttadāraṃ na dhanaṃ na raṭṭhaṃ;</gatha>
    <gatha type="last">Satañca dhammo carito purāṇo, taṃ saṅkaraṃ <note>[saṅgaraṃ (sī. syā. pī.) evamuparipi]</note> brāhmaṇassānutappe.</gatha>
    <hangnum nr="401"/>
    <gatha type="1"> ‘‘Kato mayā saṅkaro brāhmaṇena, raṭṭhe sake issariye ṭhitena;</gatha>
    <gatha type="last">Taṃ saṅkaraṃ brāhmaṇasappadāya, saccānurakkhī punarāvajissaṃ’’.</gatha>
    <hangnum nr="402"/>
    <gatha type="1"> ‘‘Nevāhametaṃ abhisaddahāmi, sukhī naro maccumukhā pamutto;</gatha>
    <gatha type="last">Amittahatthaṃ punarāvajeyya, korabyaseṭṭha na hi maṃ upesi.</gatha>
    <hangnum nr="403"/>
    <gatha type="1"> ‘‘Mutto  tuvaṃ porisādassa hatthā, gantvā  sakaṃ mandiraṃ kāmakāmī;</gatha>
    <gatha type="last">Madhuraṃ piyaṃ jīvitaṃ laddha rāja, kuto tuvaṃ ehisi me sakāsaṃ’’.</gatha>
    <hangnum nr="404"/>
    <gatha type="1"> ‘‘Mataṃ vareyya parisuddhasīlo, na jīvitaṃ <note>[na hi jīvitaṃ (sī.)]</note> garahito pāpadhammo;</gatha>
    <gatha type="last">Na hi taṃ naraṃ tāyati <note>[tāyate (sī. syā. pī. ka.)]</note> duggatīhi, yassāpi hetu alikaṃ bhaṇeyya.</gatha>
    <hangnum nr="405"/>
    <gatha type="1"> ‘‘Sacepi vāto girimāvaheyya, cando ca sūriyo ca chamā pateyyuṃ;</gatha>
    <gatha type="last">Sabbā ca najjo paṭisotaṃ vajeyyuṃ, na tvevahaṃ rāja musā bhaṇeyyaṃ.</gatha>
    <hangnum nr="406"/>
    <gatha type="1"><note>[ayaṃ gāthā sī. pī. potthakesu na dissati]</note> ‘‘Nabhaṃ  phaleyya udadhīpi susse, saṃvaṭṭaye bhūtadharā vasundharā;</gatha>
    <gatha type="last">Siluccayo meru samūlamuppate, na tvevahaṃ rāja musā bhaṇeyyaṃ’’ <note>[ayaṃ gāthā sī. pī. potthakesu na dissati]</note>.</gatha>
    <hangnum nr="407"/>
    <gatha type="1"> ‘‘Asiñca sattiñca parāmasāmi, sapathampi te samma ahaṃ karomi;</gatha>
    <gatha type="last">Tayā pamutto anaṇo bhavitvā, saccānurakkhī punarāvajissaṃ’’.</gatha>
    <hangnum nr="408"/>
    <gatha type="1"> ‘‘Yo te kato saṅkaro brāhmaṇena, raṭṭhe sake issariye ṭhitena;</gatha>
    <gatha type="last">Taṃ saṅkaraṃ brāhmaṇasappadāya, saccānurakkhī punarāvajassu’’.</gatha>
    <hangnum nr="409"/>
    <gatha type="1"> ‘‘Yo me kato saṅkaro brāhmaṇena, raṭṭhe  sake issariye ṭhitena;</gatha>
    <gatha type="last">Taṃ saṅkaraṃ brāhmaṇasappadāya, saccānurakkhī punarāvajissaṃ’’.</gatha>
    <hangnum nr="410"/>
    <gatha type="1"> ‘‘Mutto ca so porisādassa hatthā, gantvāna taṃ brāhmaṇaṃ etadavoca;</gatha>
    <gatha type="last">Suṇoma <note>[suṇomi (sī. syā.)]</note> gāthāyo satārahāyo, yā me sutā assu hitāya brahme’’.</gatha>
    <hangnum nr="411"/>
    <gatha type="1"> ‘‘Sakideva sutasoma, sabbhi hoti <note>[hotu (pī.)]</note> samāgamo;</gatha>
    <gatha type="last">Sā naṃ saṅgati pāleti, nāsabbhi bahusaṅgamo.</gatha>
    <hangnum nr="412"/>
    <gatha type="1"> ‘‘Sabbhireva samāsetha, sabbhi kubbetha santhavaṃ;</gatha>
    <gatha type="last">Sataṃ saddhammamaññāya, seyyo hoti na pāpiyo.</gatha>
    <hangnum nr="413"/>
    <gatha type="1"> ‘‘Jīranti ve rājarathā sucittā, atho sarīrampi jaraṃ upeti;</gatha>
    <gatha type="last">Satañca dhammo na jaraṃ upeti, santo have sabbhi pavedayanti.</gatha>
    <hangnum nr="414"/>
    <gatha type="1"> ‘‘Nabhañcaṃ  dūre pathavī ca dūre, pāraṃ  samuddassa tadāhu dūre;</gatha>
    <gatha type="last">Tato have dūrataraṃ vadanti, satañca dhammo <note>[dhammaṃ (sī. pī.)]</note> asatañca rāja’’.</gatha>
    <hangnum nr="415"/>
    <gatha type="1"> ‘‘Sahassiyā <note>[sahassiyo (sī. pī.)]</note> imā gāthā, nahimā <note>[na imā, (sī. pī.) nayimā (syā.)]</note> gāthā satārahā;</gatha>
    <gatha type="last">Cattāri tvaṃ sahassāni, khippaṃ gaṇhāhi brāhmaṇa’’.</gatha>
    <hangnum nr="416"/>
    <gatha type="1"> ‘‘Āsītiyā nāvutiyā <note>[asītiyā navutiyā (pī.)]</note> ca gāthā, satārahā cāpi bhaveyya <note>[bhaveyyu (sī. syā. pī.)]</note> gāthā;</gatha>
    <gatha type="last">Paccattameva sutasoma jānahi, sahassiyā nāma kā atthi <note>[sahassiyo nāma idhatthi (sī.)]</note> gāthā’’.</gatha>
    <hangnum nr="417"/>
    <gatha type="1"> ‘‘Icchāmi vohaṃ sutavuddhimattano, santoti maṃ <note>[santo mamaṃ (syā.), santo ca maṃ (sī. pī. ka.)]</note> sappurisā bhajeyyuṃ;</gatha>
    <gatha type="last">Ahaṃ savantīhi mahodadhīva, na hi tāta tappāmi subhāsitena.</gatha>
    <hangnum nr="418"/>
    <gatha type="1"> ‘‘Aggi  yathā tiṇakaṭṭhaṃ dahanto, na tappatī sāgarova <note>[sāgaro vā (sī. pī.)]</note> nadīhi;</gatha>
    <gatha type="last">Evampi te paṇḍitā rājaseṭṭha, sutvā na tappanti subhāsitena.</gatha>
    <hangnum nr="419"/>
    <gatha type="1"> ‘‘Sakassa dāsassa yadā suṇomi, gāthaṃ ahaṃ atthavatiṃ <note>[gāthā ahaṃ atthavatī (sī. pī.)]</note> janinda;</gatha>
    <gatha type="last">Tameva sakkacca nisāmayāmi, na  hi tāta dhammesu mamatthi titti’’.</gatha>
    <hangnum nr="420"/>
    <gatha type="1"> ‘‘Idaṃ  te raṭṭhaṃ sadhanaṃ sayoggaṃ, sakāyuraṃ sabbakāmūpapannaṃ;</gatha>
    <gatha type="last">Kiṃ kāmahetu paribhāsasimaṃ <note>[bhāsase maṃ (sī. syā. pī.)]</note>, gacchāmahaṃ porisādassa ñatte’’ <note>[porisādassa kante (sī. pī.), porisādassupante (ka.)]</note>.</gatha>
    <hangnum nr="421"/>
    <gatha type="1"> ‘‘Attānurakkhāya bhavanti hete, hatthārohā rathikā pattikā ca;</gatha>
    <gatha type="last">Assāruhā <note>[assārohā (syā. pī.)]</note> ye ca dhanuggahāse, senaṃ payuñjāma hanāma sattuṃ’’.</gatha>
    <hangnum nr="422"/>
    <gatha type="1"> ‘‘Sudukkaraṃ porisādo akāsi, jīvaṃ gahetvāna avassajī maṃ;</gatha>
    <gatha type="last">Taṃ tādisaṃ pubbakiccaṃ saranto, dubbhe ahaṃ tassa kathaṃ janinda’’.</gatha>
    <hangnum nr="423"/>
    <gatha type="1"> ‘‘Vanditvā so pitaraṃ mātarañca, anusāsetvā negamañca balañca;</gatha>
    <gatha type="last">Saccavādī saccānurakkhamāno, agamāsi so yattha porisādo’’.</gatha>
    <hangnum nr="424"/>
    <gatha type="1"> ‘‘Kato mayā saṅkaro brāhmaṇena, raṭṭhe sake issariye ṭhitena;</gatha>
    <gatha type="2">Taṃ saṅkaraṃ brāhmaṇasappadāya, saccānurakkhī  punarāgatosmi;</gatha>
    <gatha type="last">Yajassu yaññaṃ khāda maṃ porisāda’’.</gatha>
    <hangnum nr="425"/>
    <gatha type="1"> ‘‘Na hāyate khāditaṃ <note>[khādituṃ (sī. syā. pī.)]</note> mayhaṃ pacchā, citakā ayaṃ tāva sadhūmikāva <note>[sadhūmakā ca (syā.)]</note>;</gatha>
    <gatha type="last">Niddhūmake pacitaṃ sādhupakkaṃ, suṇoma <note>[suṇomi (sī.), suṇāma (pī.)]</note> gāthāyo satārahāyo’’.</gatha>
    <hangnum nr="426"/>
    <gatha type="1"> ‘‘Adhammiko  tvaṃ porisādakāsi <note>[porisādamakāsi (ka.)]</note>, raṭṭhā ca bhaṭṭho udarassa hetu;</gatha>
    <gatha type="last">Dhammañcimā abhivadanti gāthā, dhammo ca adhammo ca kuhiṃ sameti.</gatha>
    <hangnum nr="427"/>
    <gatha type="1"> ‘‘Adhammikassa luddassa, niccaṃ lohitapāṇino;</gatha>
    <gatha type="last">Natthi saccaṃ kuto dhammo, kiṃ sutena karissasi’’.</gatha>
    <hangnum nr="428"/>
    <gatha type="1"> ‘‘Yo maṃsahetu migavaṃ careyya, yo vā hane purisamattahetu;</gatha>
    <gatha type="last">Ubhopi te pecca samā bhavanti, kasmā no <note>[kasmā nu (ka.)]</note> adhammikaṃ brūsi maṃ tvaṃ’’.</gatha>
    <hangnum nr="429"/>
    <gatha type="1"> ‘‘Pañca pañcanakhā bhakkhā, khattiyena pajānatā;</gatha>
    <gatha type="last">Abhakkhaṃ rāja bhakkhesi, tasmā adhammiko tuvaṃ’’.</gatha>
    <hangnum nr="430"/>
    <gatha type="1"> ‘‘Mutto tuvaṃ porisādassa hatthā, gantvā sakaṃ mandiraṃ kāmakāmī;</gatha>
    <gatha type="last">Amittahatthaṃ  punarāgatosi, na khattadhamme kusalosi rāja’’.</gatha>
    <hangnum nr="431"/>
    <gatha type="1"> ‘‘Ye  khattadhamme kusalā bhavanti, pāyena te nerayikā bhavanti;</gatha>
    <gatha type="2">Tasmā ahaṃ khattadhammaṃ pahāya, saccānurakkhī punarāgatosmi;</gatha>
    <gatha type="last">Yajassu yaññaṃ khāda maṃ porisāda’’.</gatha>
    <hangnum nr="432"/>
    <gatha type="1"> ‘‘Pāsādavāsā pathavīgavassā, kāmitthiyo kāsikacandanañca;</gatha>
    <gatha type="last">Sabbaṃ tahiṃ labhasi <note>[labbhati (pī.)]</note> sāmitāya, saccena kiṃ passasi ānisaṃsaṃ’’.</gatha>
    <hangnum nr="433"/>
    <gatha type="1"> ‘‘Ye  kecime atthi rasā pathabyā, saccaṃ tesaṃ sādhutaraṃ rasānaṃ;</gatha>
    <paragraph>Sacce ṭhitā samaṇabrāhmaṇā ca, taranti jātimaraṇassa pāraṃ’’.</paragraph>
    <hangnum nr="434"/>
    <gatha type="1"> ‘‘Mutto tuvaṃ porisādassa hatthā, gantvā sakaṃ mandiraṃ kāmakāmī;</gatha>
    <gatha type="2">Amittahatthaṃ punarāgatosi, na hi nūna te maraṇabhayaṃ janinda;</gatha>
    <gatha type="last">Alīnacitto asi <note>[ca’si (sī. syā. pī.)]</note> saccavādī’’.</gatha>
    <hangnum nr="435"/>
    <gatha type="1"> ‘‘Katā  me kalyāṇā anekarūpā, yaññā yiṭṭhā ye vipulā pasatthā;</gatha>
    <gatha type="last">Visodhito paralokassa maggo, dhamme ṭhito ko maraṇassa bhāye.</gatha>
    <hangnum nr="436"/>
    <gatha type="1"> ‘‘Katā me kalyāṇā anekarūpā, yaññā yiṭṭhā ye vipulā pasatthā;</gatha>
    <gatha type="last">Anānutappaṃ paralokaṃ gamissaṃ, yajassu yaññaṃ ada <note>[khāda (sī. syā. pī.)]</note> maṃ porisāda.</gatha>
    <hangnum nr="437"/>
    <gatha type="1"> ‘‘Pitā ca mātā ca upaṭṭhitā me, dhammena me issariyaṃ pasatthaṃ;</gatha>
    <gatha type="last">Visodhito paralokassa maggo, dhamme ṭhito ko maraṇassa bhāye.</gatha>
    <hangnum nr="438"/>
    <gatha type="1"> ‘‘Pitā ca mātā ca upaṭṭhitā me, dhammena me issariyaṃ pasatthaṃ;</gatha>
    <gatha type="last">Anānutappaṃ paralokaṃ gamissaṃ, yajassu yaññaṃ ada maṃ porisāda.</gatha>
    <hangnum nr="439"/>
    <gatha type="1"> ‘‘Ñātīsu  mittesu katā me kārā <note>[katūpakāro (syā. ka.)]</note>, dhammena me issariyaṃ pasatthaṃ;</gatha>
    <gatha type="last">Visodhito paralokassa maggo, dhamme ṭhito ko maraṇassa bhāye.</gatha>
    <hangnum nr="440"/>
    <gatha type="1"> ‘‘Ñātīsuṃ  mittesu katā me kārā, dhammena me issariyaṃ pasatthaṃ;</gatha>
    <gatha type="last">Anānutappaṃ paralokaṃ gamissaṃ, yajassu yaññaṃ ada maṃ porisāda.</gatha>
    <hangnum nr="441"/>
    <gatha type="1"> ‘‘Dinnaṃ me dānaṃ bahudhā bahūnaṃ, santappitā samaṇabrāhmaṇā ca;</gatha>
    <gatha type="last">Visodhito paralokassa maggo, dhamme ṭhito ko maraṇassa bhāye.</gatha>
    <hangnum nr="442"/>
    <gatha type="1"> ‘‘Dinnaṃ me dānaṃ bahudhā bahūnaṃ, santappitā samaṇabrāhmaṇā ca;</gatha>
    <gatha type="last">Anānutappaṃ paralokaṃ gamissaṃ, yajassu yaññaṃ ada maṃ porisāda’’.</gatha>
    <hangnum nr="443"/>
    <gatha type="1"> ‘‘Visaṃ pajānaṃ puriso adeyya, āsīvisaṃ jalitamuggatejaṃ;</gatha>
    <gatha type="last">Muddhāpi tassa viphaleyya <note>[vipateyya (sī. pī.)]</note> sattadhā, yo tādisaṃ saccavādiṃ adeyya’’.</gatha>
    <hangnum nr="444"/>
    <gatha type="1"> ‘‘Sutvā dhammaṃ vijānanti, narā kalyāṇapāpakaṃ;</gatha>
    <gatha type="last">Api gāthā suṇitvāna, dhamme me ramate <note>[ramatī (sī. pī.)]</note> mano’’.</gatha>
    <hangnum nr="445"/>
    <gatha type="1"> ‘‘Sakideva  mahārāja <note>[sutasoma (sī. pī.)]</note>, sabbhi hoti samāgamo;</gatha>
    <gatha type="last">Sā naṃ saṅgati pāleti, nāsabbhi bahusaṅgamo.</gatha>
    <hangnum nr="446"/>
    <gatha type="1"> ‘‘Sabbhireva  samāsetha, sabbhi kubbetha santhavaṃ;</gatha>
    <gatha type="last">Sataṃ saddhammamaññāya, seyyo hoti na pāpiyo.</gatha>
    <hangnum nr="447"/>
    <gatha type="1"> ‘‘Jīranti ve rājarathā sucittā, atho sarīrampi jaraṃ upeti;</gatha>
    <gatha type="last">Satañca dhammo na jaraṃ upeti, santo have sabbhi pavedayanti.</gatha>
    <hangnum nr="448"/>
    <gatha type="1"> ‘‘Nabhañcaṃ  dūre pathavī ca dūre, pāraṃ samuddassa tadāhu dūre;</gatha>
    <gatha type="last">Tato have dūrataraṃ vadanti, satañca dhammo <note>[dhammaṃ (sī. pī.)]</note> asatañca rāja’’.</gatha>
    <hangnum nr="449"/>
    <gatha type="1"> ‘‘Gāthā imā atthavatī subyañjanā, subhāsitā tuyha janinda sutvā;</gatha>
    <gatha type="last">Ānandi vitto sumano patīto, cattāri te samma vare dadāmi’’.</gatha>
    <hangnum nr="450"/>
    <gatha type="1"> ‘‘Yo nattano maraṇaṃ bujjhasi tuvaṃ <note>[bujjhase tvaṃ (sī. pī.), bujjhase tuvaṃ (syā.)]</note>, hitāhitaṃ vinipātañca saggaṃ;</gatha>
    <gatha type="last">Giddho rase duccarite niviṭṭho, kiṃ tvaṃ varaṃ dassasi pāpadhamma.</gatha>
    <hangnum nr="451"/>
    <gatha type="1"> ‘‘Ahañca taṃ dehi varanti vajjaṃ, tvañcāpi datvāna avākareyya;</gatha>
    <gatha type="last">Sandiṭṭhikaṃ  kalahamimaṃ vivādaṃ, ko paṇḍito jānamupabbajeyya’’.</gatha>
    <hangnum nr="452"/>
    <gatha type="1"> ‘‘Na taṃ varaṃ arahati jantu dātuṃ, yaṃ vāpi datvāna avākareyya;</gatha>
    <gatha type="last">Varassu samma avikampamāno, pāṇaṃ cajitvānapi dassameva’’.</gatha>
    <hangnum nr="453"/>
    <gatha type="1"> ‘‘Ariyassa ariyena sameti sakhyaṃ <note>[sakkhi (sī. syā. pī.)]</note>, paññassa paññāṇavatā sameti;</gatha>
    <gatha type="last">Passeyya taṃ vassasataṃ arogaṃ <note>[ārogyaṃ (ka.)]</note>, etaṃ varānaṃ paṭhamaṃ varāmi’’.</gatha>
    <hangnum nr="454"/>
    <gatha type="1"> ‘‘Ariyassa ariyena sameti sakhyaṃ, paññassa paññāṇavatā sameti;</gatha>
    <gatha type="last">Passāsi maṃ vassasataṃ arogaṃ, etaṃ varānaṃ paṭhamaṃ dadāmi’’.</gatha>
    <hangnum nr="455"/>
    <gatha type="1"> ‘‘Ye  khattiyāse idha bhūmipālā, muddhābhisittā katanāmadheyyā;</gatha>
    <gatha type="last">Na tādise bhūmipatī adesi, etaṃ varānaṃ dutiyaṃ varāmi’’.</gatha>
    <hangnum nr="456"/>
    <gatha type="1"> ‘‘Ye khattiyāse idha bhūmipālā, muddhābhisittā katanāmadheyyā;</gatha>
    <gatha type="last">Na  tādise bhūmipatī ademi, etaṃ varānaṃ dutiyaṃ dadāmi’’.</gatha>
    <hangnum nr="457"/>
    <gatha type="1"> ‘‘Parosataṃ khattiyā te gahitā, talāvutā assumukhā rudantā;</gatha>
    <gatha type="last">Sake te raṭṭhe paṭipādayāhi, etaṃ varānaṃ tatiyaṃ varāmi’’.</gatha>
    <hangnum nr="458"/>
    <gatha type="1"> ‘‘Parosataṃ khattiyā me gahitā, talāvutā assumukhā rudantā;</gatha>
    <gatha type="last">Sake te raṭṭhe paṭipādayāmi <note>[sakena raṭṭhena paṭipādayāmi te (sī.)]</note>, etaṃ varānaṃ tatiyaṃ dadāmi’’.</gatha>
    <hangnum nr="459"/>
    <gatha type="1"> ‘‘Chiddaṃ te raṭṭhaṃ byathitā <note>[byathitaṃ (sī.), byādhitaṃ (pī.)]</note> bhayā hi, puthū narā leṇamanuppaviṭṭhā;</gatha>
    <gatha type="last">Manussamaṃsaṃ viramehi <note>[viramāhi (syā.)]</note> rāja, etaṃ varānaṃ catutthaṃ varāmi’’.</gatha>
    <hangnum nr="460"/>
    <gatha type="1"> ‘‘Addhā  hi so bhakkho mama <note>[mamaṃ (sī. syā. pī.)]</note> manāpo, etassa hetumhi <note>[hetumpi (pī.)]</note> vanaṃ paviṭṭho;</gatha>
    <gatha type="last">Sohaṃ kathaṃ etto upārameyyaṃ, aññaṃ varānaṃ catutthaṃ varassu’’.</gatha>
    <hangnum nr="461"/>
    <gatha type="1"> ‘‘Naṃ  ve piyaṃ meti janinda tādiso, attaṃ niraṃkacca <note>[niraṃkatvā (sī. syā. pī.)]</note> piyāni sevati;</gatha>
    <gatha type="last">Attāva  seyyo paramā ca <note>[paramāva (bahūsu) jā. 1.6.81 saṃsandetabbaṃ]</note> seyyo, labbhā piyā ocitatthena <note>[ocitattena (ka.)]</note> pacchā’’.</gatha>
    <hangnum nr="462"/>
    <gatha type="1"> ‘‘Piyaṃ me mānusaṃ maṃsaṃ, sutasoma vijānahi;</gatha>
    <gatha type="last">Namhi sakkā <note>[namhi sakko (sī. pī.)]</note> nivāretuṃ, aññaṃ <note>[aññaṃ tuvaṃ (sī. syā. pī.)]</note> varaṃ samma varassu’’.</gatha>
    <hangnum nr="463"/>
    <gatha type="1"> ‘‘Yo ve piyaṃ meti piyānurakkhī <note>[piyānukaṅkhī (sī. pī.)]</note>, attaṃ niraṃkacca piyāni sevati;</gatha>
    <gatha type="last">Soṇḍova pitvā visamissapānaṃ <note>[pītvana visassa thālaṃ (sī. pī.), pitvā visamissathālaṃ (syā. ka.)]</note>, teneva so hoti dukkhī parattha.</gatha>
    <hangnum nr="464"/>
    <gatha type="1"> ‘‘Yo cīdha saṅkhāya piyāni hitvā, kicchenapi sevati ariyadhamme <note>[ariyadhammaṃ (sī. pī.)]</note>;</gatha>
    <gatha type="last">Dukkhitova pitvāna yathosadhāni, teneva so hoti sukhī parattha’’.</gatha>
    <hangnum nr="465"/>
    <gatha type="1"> ‘‘Ohāyahaṃ pitaraṃ mātarañca, manāpiye kāmaguṇe ca <note>[kāmaguṇepi (syā. ka.)]</note> pañca;</gatha>
    <gatha type="last">Etassa hetumhi vanaṃ paviṭṭho, taṃ te varaṃ kinti mahaṃ dadāmi’’.</gatha>
    <hangnum nr="466"/>
    <gatha type="1"> ‘‘Na paṇḍitā diguṇamāhu vākyaṃ, saccappaṭiññāva bhavanti santo;</gatha>
    <gatha type="last">Varassu samma iti maṃ avoca, iccabravī tvaṃ na hi te sameti’’.</gatha>
    <hangnum nr="467"/>
    <gatha type="1"> ‘‘Apuññalābhaṃ  ayasaṃ akittiṃ, pāpaṃ bahuṃ duccaritaṃ kilesaṃ;</gatha>
    <gatha type="last">Manussamaṃsassa kate <note>[bhavo (syā. ka.)]</note> upāgā, taṃ te varaṃ kinti mahaṃ dadeyyaṃ.</gatha>
    <hangnum nr="468"/>
    <gatha type="1"> ‘‘Naṃ  taṃ varaṃ arahati jantu dātuṃ, yaṃ vāpi datvāna avākareyya;</gatha>
    <gatha type="last">Varassu samma avikampamāno, pāṇaṃ cajitvānapi dassameva’’.</gatha>
    <hangnum nr="469"/>
    <gatha type="1"> ‘‘Pāṇaṃ cajanti santo nāpi dhammaṃ, saccappaṭiññāva bhavanti santo;</gatha>
    <gatha type="last">Datvā varaṃ khippamavākarohi, etena sampajja surājaseṭṭha.</gatha>
    <hangnum nr="470"/>
    <gatha type="1"> ‘‘Caje dhanaṃ <note>[dhanaṃ caje (sī.)]</note> aṅgavarassa hetu <note>[yo pana aṅgahetu (sī. pī.)]</note>, aṅgaṃ caje jīvitaṃ rakkhamāno;</gatha>
    <gatha type="last">Aṅgaṃ dhanaṃ jīvitañcāpi sabbaṃ, caje naro dhammamanussaranto’’.</gatha>
    <hangnum nr="471"/>
    <gatha type="1"> ‘‘Yasmā hi dhammaṃ puriso vijaññā, ye cassa kaṅkhaṃ vinayanti santo;</gatha>
    <gatha type="last">Taṃ hissa dīpañca parāyaṇañca, na  tena mittiṃ jirayetha <note>[jarayetha (sī. pī.)]</note> pañño.</gatha>
    <hangnum nr="472"/>
    <gatha type="1"> ‘‘Addhā hi so bhakkho mama manāpo, etassa hetumhi vanaṃ paviṭṭho;</gatha>
    <gatha type="last">Sace ca maṃ yācasi etamatthaṃ, etampi te samma varaṃ dadāmi.</gatha>
    <hangnum nr="473"/>
    <gatha type="1"> ‘‘Satthā ca me hosi sakhā ca mesi, vacanampi te samma ahaṃ akāsiṃ;</gatha>
    <gatha type="last">Tuvampi <note>[tvaṃpi (syā. ka.)]</note> me samma karohi vākyaṃ, ubhopi gantvāna pamocayāma’’.</gatha>
    <hangnum nr="474"/>
    <gatha type="1"> ‘‘Satthā ca te homi sakhā ca tyamhi, vacanampi me samma tuvaṃ akāsi;</gatha>
    <gatha type="last">Ahampi te samma karomi vākyaṃ, ubhopi gantvāna pamocayāma’’.</gatha>
    <hangnum nr="475"/>
    <gatha type="1"> ‘‘Kammāsapādenaṃ  viheṭhitattha <note>[viheṭhitamhā (syā. ka.)]</note>, talāvutā assumukhā rudantā;</gatha>
    <gatha type="last">Na jātu dubbhetha imassa rañño, saccappaṭiññaṃ  me paṭissuṇātha’’.</gatha>
    <hangnum nr="476"/>
    <gatha type="1"> ‘‘Kammāsapādena viheṭhitamhā, talāvutā assumukhā rudantā;</gatha>
    <gatha type="last">Na jātu dubbhema imassa rañño, saccappaṭiññaṃ te paṭissuṇāma’’.</gatha>
    <hangnum nr="477"/>
    <gatha type="1"> ‘‘Yathā pitā vā atha vāpi mātā, anukampakā atthakāmā pajānaṃ;</gatha>
    <gatha type="last">Evameva vo <note>[evameva (sī.), evampi vo (syā.)]</note> hotu ayañca rājā, tumhe ca vo hotha yatheva puttā’’.</gatha>
    <hangnum nr="478"/>
    <gatha type="1"> ‘‘Yathā pitā vā atha vāpi mātā, anukampakā atthakāmā pajānaṃ;</gatha>
    <gatha type="last">Evameva no hotu <note>[evampi no (syā.)]</note> ayañca rājā, mayampi hessāma yatheva <note>[tatheva (pī.)]</note> puttā’’.</gatha>
    <hangnum nr="479"/>
    <gatha type="1"> ‘‘Catuppadaṃ sakuṇañcāpi maṃsaṃ, sūdehi randhaṃ sukataṃ suniṭṭhitaṃ;</gatha>
    <gatha type="last">Sudhaṃva indo paribhuñjiyāna, hitvā katheko ramasī araññe.</gatha>
    <hangnum nr="480"/>
    <gatha type="1"> ‘‘Tā khattiyā vallivilākamajjhā, alaṅkatā samparivārayitvā;</gatha>
    <gatha type="last">Indaṃva devesu pamodayiṃsu, hitvā  katheko ramasī araññe.</gatha>
    <hangnum nr="481"/>
    <gatha type="1"> ‘‘Tambūpadhāne bahugoṇakamhi, subhamhi <note>[sucimhi (sī. pī.)]</note> sabbassayanamhi saṅge <note>[saññate (sī. pī.), laṅgate (syā.)]</note>;</gatha>
    <gatha type="last">Seyyassa <note>[sayanassa (sī. syā. pī. ka.)]</note> majjhamhi sukhaṃ sayitvā, hitvā katheko ramasī araññe.</gatha>
    <hangnum nr="482"/>
    <gatha type="1"> ‘‘Pāṇissaraṃ  kumbhathūṇaṃ nisīthe, athopi ve nippurisampi tūriyaṃ;</gatha>
    <gatha type="last">Bahuṃ sugītañca suvāditañca, hitvā katheko ramasī araññe.</gatha>
    <hangnum nr="483"/>
    <gatha type="1"> ‘‘Uyyānasampannaṃ pahūtamālyaṃ, migājinūpetapuraṃ <note>[migācirūpetapuraṃ (sī. pī.)]</note> surammaṃ;</gatha>
    <gatha type="last">Hayehi nāgehi rathehupetaṃ, hitvā katheko ramasī araññe’’.</gatha>
    <hangnum nr="484"/>
    <gatha type="1"> ‘‘Kāḷapakkhe yathā cando, hāyateva suve suve;</gatha>
    <gatha type="last">Kāḷapakkhūpamo rāja, asataṃ hoti samāgamo.</gatha>
    <hangnum nr="485"/>
    <gatha type="1"> ‘‘Yathāhaṃ <note>[yathā (sī.)]</note> rasakamāgamma, sūdaṃ kāpurisādhamaṃ <note>[sūdakaṃ purisādhamaṃ (sī. pī.)]</note>;</gatha>
    <gatha type="last">Akāsiṃ pāpakaṃ kammaṃ, yena gacchāmi duggatiṃ.</gatha>
    <hangnum nr="486"/>
    <gatha type="1"> ‘‘Sukkapakkhe yathā cando, vaḍḍhateva suve suve;</gatha>
    <gatha type="last">Sukkapakkhūpamo rāja, sataṃ hoti samāgamo.</gatha>
    <hangnum nr="487"/>
    <gatha type="1"> ‘‘Yathāhaṃ tuvamāgamma, sutasoma vijānahi;</gatha>
    <gatha type="last">Kāhāmi kusalaṃ kammaṃ, yena gacchāmi suggatiṃ.</gatha>
    <hangnum nr="488"/>
    <gatha type="1"> ‘‘Thale yathā vāri janinda vuṭṭhaṃ <note>[vaṭṭaṃ (sī. pī.)]</note>, anaddhaneyyaṃ na ciraṭṭhitīkaṃ;</gatha>
    <gatha type="last">Evampi  hoti asataṃ samāgamo, anaddhaneyyo udakaṃ thaleva.</gatha>
    <hangnum nr="489"/>
    <gatha type="1"> ‘‘Sare yathā vāri janinda vuṭṭhaṃ, ciraṭṭhitīkaṃ naravīraseṭṭha <note>[naraviriyaseṭṭha (sī. pī.)]</note>;</gatha>
    <gatha type="last">Evampi ve <note>[evampi me (syā.), evampi ce (pī. ka.)]</note> hoti sataṃ samāgamo, ciraṭṭhitīko <note>[ciraṭṭhitikaṃ (ka.)]</note> udakaṃ sareva.</gatha>
    <hangnum nr="490"/>
    <gatha type="1"> ‘‘Abyāyiko  hoti sataṃ samāgamo, yāvampi tiṭṭheyya tatheva hoti;</gatha>
    <gatha type="last">Khippañhi veti asataṃ samāgamo, tasmā sataṃ dhammo asabbhi ārakā’’.</gatha>
    <hangnum nr="491"/>
    <gatha type="1"> ‘‘Na so rājā yo <note>[rājā na so yo (ka.)]</note> ajeyyaṃ jināti, na so sakhā yo sakhāraṃ jināti;</gatha>
    <gatha type="last">Na sā bhariyā yā patino na vibheti, na te puttā <note>[puttā na te (ka.)]</note> ye na bharanti jiṇṇaṃ.</gatha>
    <hangnum nr="492"/>
    <gatha type="1"> ‘‘Na sā sabhā yattha na santi santo, na te santo <note>[santo na te (ka.)]</note> ye na bhaṇanti dhammaṃ;</gatha>
    <gatha type="last">Rāgañca dosañca pahāya mohaṃ, dhammaṃ bhaṇantāva bhavanti santo.</gatha>
    <hangnum nr="493"/>
    <gatha type="1"> ‘‘Nābhāsamānaṃ jānanti, missaṃ bālehi paṇḍitaṃ;</gatha>
    <gatha type="last">Bhāsamānañca jānanti, desentaṃ amataṃ padaṃ.</gatha>
    <hangnum nr="494"/>
    <gatha type="1"> ‘‘Bhāsaye  jotaye dhammaṃ, paggaṇhe isinaṃ dhajaṃ;</gatha>
    <gatha type="last">Subhāsitaddhajā isayo, dhammo hi isinaṃ dhajo’’ti.</gatha>
    <centered>Mahāsutasomajātakaṃ pañcamaṃ.</centered>
    <centered>Asītinipātaṃ niṭṭhitaṃ.</centered>
    <paragraph>Tassuddānaṃ –</paragraph>
    <gatha type="1">Sumukho pana haṃsavaro ca mahā, sudhabhojaniko ca paro pavaro;</gatha>
    <gatha type="last">Sakuṇāladijādhipativhayano, sutasomavaruttamasavhayanoti.</gatha>
  </text>
</tree>
