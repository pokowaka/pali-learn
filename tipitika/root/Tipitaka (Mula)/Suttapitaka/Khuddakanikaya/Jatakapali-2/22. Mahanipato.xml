<?xml version='1.0' encoding='UTF-8'?>
<tree text="22. Mah&#x101;nip&#x101;to" target="text">
  <text>
    <hangnum/>
    <paragraph> 538. Mūgapakkhajātakaṃ (1)</paragraph>
    <hangnum nr="1"/>
    <gatha type="1"> ‘‘Mā  paṇḍiccayaṃ <note>[paṇḍitiyaṃ (sī.), paṇḍicciyaṃ (pī.)]</note> vibhāvaya, bālamato bhava sabbapāṇinaṃ;</gatha>
    <gatha type="last">Sabbo taṃ jano ocināyatu, evaṃ tava attho bhavissati’’.</gatha>
    <hangnum nr="2"/>
    <gatha type="1"> ‘‘Karomi te taṃ vacanaṃ, yaṃ maṃ bhaṇasi devate;</gatha>
    <gatha type="last">Atthakāmāsi me amma, hitakāmāsi devate’’.</gatha>
    <hangnum nr="3"/>
    <gatha type="1"> ‘‘Kiṃ nu santaramānova, kāsuṃ khaṇasi sārathi;</gatha>
    <gatha type="last">Puṭṭho me samma akkhāhi, kiṃ kāsuyā karissasi’’.</gatha>
    <hangnum nr="4"/>
    <gatha type="1"> ‘‘Rañño mūgo ca pakkho ca, putto jāto acetaso;</gatha>
    <gatha type="last">Somhi raññā samajjhiṭṭho, puttaṃ me nikhaṇaṃ vane’’.</gatha>
    <hangnum nr="5"/>
    <gatha type="1"> ‘‘Na badhiro na mūgosmi, na pakkho na ca vīkalo <note>[napi paṅgulo (sī. pī.), na ca piṅgalo (syā.)]</note>;</gatha>
    <gatha type="last">Adhammaṃ sārathi kayirā, maṃ ce tvaṃ nikhaṇaṃ vane’’.</gatha>
    <hangnum nr="6"/>
    <gatha type="1"> ‘‘Ūrū bāhuṃ <note>[bāhū (sī. ka.)]</note> ca me passa, bhāsitañca suṇohi me;</gatha>
    <gatha type="last">Adhammaṃ sārathi kayirā, maṃ ce tvaṃ nikhaṇaṃ vane’’.</gatha>
    <hangnum nr="7"/>
    <gatha type="1"> ‘‘Devatā nusi gandhabbo, adu <note>[ādu (sī.), ādū (syā.)]</note> sakko purindado;</gatha>
    <gatha type="last">Ko vā tvaṃ kassa vā putto, kathaṃ jānemu taṃ mayaṃ’’.</gatha>
    <hangnum nr="8"/>
    <gatha type="1"> ‘‘Namhi devo na gandhabbo, nāpi sakko purindado;</gatha>
    <gatha type="last">Kāsirañño ahaṃ putto, yaṃ kāsuyā nikhaññasi <note>[nighaññasi (sī. pī.), nikhañchasi (?)]</note>.</gatha>
    <hangnum nr="9"/>
    <gatha type="1"> ‘‘Tassa  rañño ahaṃ putto, yaṃ tvaṃ sammūpajīvasi <note>[samupajīvasi (sī. pī.)]</note>;</gatha>
    <gatha type="last">Adhammaṃ sārathi kayirā, maṃ ce tvaṃ nikhaṇaṃ vane.</gatha>
    <hangnum nr="10"/>
    <gatha type="1"> ‘‘Yassa rukkhassa chāyāya, nisīdeyya sayeyya vā;</gatha>
    <gatha type="last">Na tassa sākhaṃ bhañjeyya, mittadubbho <note>[mittadūbho (sī. pī.)]</note> hi pāpako.</gatha>
    <hangnum nr="11"/>
    <gatha type="1"> ‘‘Yathā  rukkho tathā rājā, yathā sākhā tathā ahaṃ;</gatha>
    <gatha type="2">Yathā chāyūpago poso, evaṃ tvamasi sārathi;</gatha>
    <gatha type="last">Adhammaṃ sārathi kayirā, maṃ ce tvaṃ nikhaṇaṃ vane.</gatha>
    <hangnum nr="12"/>
    <gatha type="1"> ‘‘Pahūtabhakkho <note>[bahuttabhakkho (ka.)]</note> bhavati, vippavuṭṭho <note>[vippavuttho (sī. pī.), vippamutto (ka.)]</note> sakaṃ <note>[sakā (sī. pī.)]</note> gharā;</gatha>
    <gatha type="last">Bahū naṃ upajīvanti, yo mittānaṃ na dubbhati.</gatha>
    <hangnum nr="13"/>
    <gatha type="1"> ‘‘Yaṃ yaṃ janapadaṃ yāti, nigame rājadhāniyo;</gatha>
    <gatha type="last">Sabbattha pūjito hoti, yo mittānaṃ na dubbhati.</gatha>
    <hangnum nr="14"/>
    <gatha type="1"> ‘‘Nāssa corā pasāhanti <note>[pasahanti (sī. syā. pī.)]</note>, nātimaññanti khattiyā <note>[nātimaññeti khattiyo (sī. syā. pī.)]</note>;</gatha>
    <gatha type="last">Sabbe amitte tarati, yo mittānaṃ na dubbhati.</gatha>
    <hangnum nr="15"/>
    <gatha type="1"> ‘‘Akkuddho sagharaṃ eti, sabhāyaṃ <note>[sabhāya (sī. syā. pī.)]</note> paṭinandito;</gatha>
    <gatha type="last">Ñātīnaṃ uttamo hoti, yo mittānaṃ na dubbhati.</gatha>
    <hangnum nr="16"/>
    <gatha type="1"> ‘‘Sakkatvā sakkato hoti, garu hoti sagāravo <note>[garuko hoti gāravo (ka.)]</note>;</gatha>
    <gatha type="last">Vaṇṇakittibhato hoti, yo mittānaṃ na dubbhati.</gatha>
    <hangnum nr="17"/>
    <gatha type="1"> ‘‘Pūjako labhate pūjaṃ, vandako paṭivandanaṃ;</gatha>
    <gatha type="last">Yaso kittiñca pappoti, yo mittānaṃ na dubbhati.</gatha>
    <hangnum nr="18"/>
    <gatha type="1"> ‘‘Aggi yathā pajjalati, devatāva virocati;</gatha>
    <gatha type="last">Siriyā  ajahito hoti, yo mittānaṃ na dubbhati.</gatha>
    <hangnum nr="19"/>
    <gatha type="1"> ‘‘Gāvo tassa pajāyanti, khette vuttaṃ virūhati;</gatha>
    <gatha type="last">Vuttānaṃ phalamasnāti, yo mittānaṃ na dubbhati.</gatha>
    <hangnum nr="20"/>
    <gatha type="1"> ‘‘Darito pabbatāto vā, rukkhato patito naro;</gatha>
    <gatha type="last">Cuto patiṭṭhaṃ labhati, yo mittānaṃ na dubbhati.</gatha>
    <hangnum nr="21"/>
    <gatha type="1"> ‘‘Virūḷhamūlasantānaṃ, nigrodhamiva māluto;</gatha>
    <gatha type="last">Amittā nappasāhanti, yo mittānaṃ na dubbhati’’.</gatha>
    <hangnum nr="22"/>
    <gatha type="1"> ‘‘Ehi taṃ paṭinessāmi, rājaputta sakaṃ gharaṃ;</gatha>
    <gatha type="last">Rajjaṃ kārehi bhaddante, kiṃ araññe karissasi’’.</gatha>
    <hangnum nr="23"/>
    <gatha type="1"> ‘‘Alaṃ  me tena rajjena, ñātakehi <note>[ñātakena (syā. ka.)]</note> dhanena vā;</gatha>
    <gatha type="last">Yaṃ me adhammacariyāya, rajjaṃ labbhetha sārathi’’.</gatha>
    <hangnum nr="24"/>
    <gatha type="1"> ‘‘Puṇṇapattaṃ maṃ lābhehi <note>[palābhehi (sī. pī.)]</note>, rājaputta ito gato;</gatha>
    <gatha type="last">Pitā mātā ca me dajjuṃ, rājaputta tayī gate.</gatha>
    <hangnum nr="25"/>
    <gatha type="1"> ‘‘Orodhā ca kumārā ca, vesiyānā ca brāhmaṇā;</gatha>
    <gatha type="last">Tepi attamanā dajjuṃ, rājaputta tayī gate.</gatha>
    <hangnum nr="26"/>
    <gatha type="1"> ‘‘Hatthārohā <note>[hatthārūhā (sī. pī.) evamuparipi]</note> anīkaṭṭhā, rathikā pattikārakā;</gatha>
    <gatha type="last">Tepi attamanā dajjuṃ <note>[tepi dajjuṃ patītāme (sī. pī.)]</note>, rājaputta tayī gate.</gatha>
    <hangnum nr="27"/>
    <gatha type="1"> ‘‘Bahudhaññā  jānapadā <note>[bahū jānapadā caññe (sī.), bahū janapadā caññe (pī.)]</note>, negamā ca samāgatā;</gatha>
    <gatha type="last">Upāyanāni me dajjuṃ, rājaputta tayī gate’’.</gatha>
    <hangnum nr="28"/>
    <gatha type="1"> ‘‘Pitu mātu cahaṃ catto, raṭṭhassa nigamassa ca;</gatha>
    <gatha type="last">Atho  sabbakumārānaṃ, natthi mayhaṃ sakaṃ gharaṃ.</gatha>
    <hangnum nr="29"/>
    <gatha type="1"> ‘‘Anuññāto ahaṃ matyā, sañcatto pitarā mahaṃ;</gatha>
    <gatha type="last">Ekoraññe pabbajito, na kāme abhipatthaye.</gatha>
    <hangnum nr="30"/>
    <gatha type="1"> ‘‘Api ataramānānaṃ, phalāsāva samijjhati;</gatha>
    <gatha type="last">Vipakkabrahmacariyosmi, evaṃ jānāhi sārathi.</gatha>
    <hangnum nr="31"/>
    <gatha type="1"> ‘‘Api ataramānānaṃ, sammadattho vipaccati;</gatha>
    <gatha type="last">Vipakkabrahmacariyosmi, nikkhanto akutobhayo’’.</gatha>
    <hangnum nr="32"/>
    <gatha type="1"> ‘‘Evaṃ vaggukatho santo, visaṭṭhavacano casi <note>[ca so (syā. ka.)]</note>;</gatha>
    <gatha type="last">Kasmā pitu ca mātucca, santike na bhaṇī tadā’’.</gatha>
    <hangnum nr="33"/>
    <gatha type="1"> ‘‘Nāhaṃ asandhitā <note>[asatthitā (sī.)]</note> pakkho, na badhiro asotatā;</gatha>
    <gatha type="last">Nāhaṃ ajivhatā mūgo, mā maṃ mūgamadhārayi <note>[mūgo adhārayi (sī.)]</note>.</gatha>
    <hangnum nr="34"/>
    <gatha type="1"> ‘‘Purimaṃ sarāmahaṃ jātiṃ, yattha rajjamakārayiṃ;</gatha>
    <gatha type="last">Kārayitvā tahiṃ rajjaṃ, pāpatthaṃ nirayaṃ bhusaṃ.</gatha>
    <hangnum nr="35"/>
    <gatha type="1"> ‘‘Vīsatiñceva  vassāni, tahiṃ rajjamakārayiṃ;</gatha>
    <gatha type="last">Asītivassasahassāni, nirayamhi apaccisaṃ <note>[apaccasiṃ (syā.), apaccayiṃ (pī.)]</note>.</gatha>
    <hangnum nr="36"/>
    <gatha type="1"> ‘‘Tassa rajjassahaṃ bhīto, mā maṃ rajjābhisecayuṃ <note>[rajjebhisecayuṃ (syā. ka.)]</note>;</gatha>
    <gatha type="last">Tasmā pitu ca mātucca, santike na bhaṇiṃ tadā.</gatha>
    <hangnum nr="37"/>
    <gatha type="1"> ‘‘Ucchaṅge maṃ nisādetvā, pitā atthānusāsati;</gatha>
    <gatha type="2">Ekaṃ hanatha bandhatha, ekaṃ khārāpatacchikaṃ <note>[kharāpaticchakaṃ (syā.), kharāpaṭicchakaṃ (ka.)]</note>;</gatha>
    <gatha type="last">Ekaṃ sūlasmiṃ uppetha <note>[appetha (sī.), ubbetha (syā.), accetha (pī.)]</note>, iccassa manusāsati.</gatha>
    <hangnum nr="38"/>
    <gatha type="1"> ‘‘Tāyāhaṃ <note>[tassāhaṃ (sī. pī.)]</note> pharusaṃ sutvā, vācāyo samudīritā;</gatha>
    <gatha type="2">Amūgo mūgavaṇṇena, apakkho pakkhasammato;</gatha>
    <gatha type="last">Sake muttakarīsasmiṃ, acchāhaṃ samparipluto.</gatha>
    <hangnum nr="39"/>
    <gatha type="1"> ‘‘Kasirañca parittañca, tañca dukkhena saṃyutaṃ;</gatha>
    <gatha type="last">Komaṃ <note>[ko taṃ (sī. pī.)]</note> jīvitamāgamma, veraṃ kayirātha kenaci.</gatha>
    <hangnum nr="40"/>
    <gatha type="1"> ‘‘Paññāya ca alābhena, dhammassa ca adassanā;</gatha>
    <gatha type="last">Komaṃ <note>[ko taṃ (sī. pī.)]</note> jīvitamāgamma, veraṃ kayirātha kenaci.</gatha>
    <hangnum nr="41"/>
    <gatha type="1"> ‘‘Api  ataramānānaṃ, phalāsāva samijjhati;</gatha>
    <gatha type="last">Vipakkabrahmacariyosmi, evaṃ jānāhi sārathi.</gatha>
    <hangnum nr="42"/>
    <gatha type="1"> ‘‘Api ataramānānaṃ, sammadattho vipaccati;</gatha>
    <gatha type="last">Vipakkabrahmacariyosmi, nikkhanto akutobhayo’’.</gatha>
    <hangnum nr="43"/>
    <gatha type="1"> ‘‘Ahampi pabbajissāmi, rājaputta tavantike;</gatha>
    <gatha type="last">Avhāyassu <note>[avhayassu (sī. pī.)]</note> maṃ bhaddante, pabbajjā mama ruccati’’.</gatha>
    <hangnum nr="44"/>
    <gatha type="1"> ‘‘Rathaṃ niyyādayitvāna, anaṇo ehi sārathi;</gatha>
    <gatha type="last">Anaṇassa hi pabbajjā, etaṃ isīhi vaṇṇitaṃ’’.</gatha>
    <hangnum nr="45"/>
    <gatha type="1"> ‘‘Yadeva tyāhaṃ vacanaṃ, akaraṃ bhaddamatthu te;</gatha>
    <gatha type="last">Tadeva me tvaṃ vacanaṃ, yācito kattumarahasi.</gatha>
    <hangnum nr="46"/>
    <gatha type="1"> ‘‘Idheva  tāva acchassu, yāva rājānamānaye;</gatha>
    <gatha type="last">Appeva te pitā disvā, patīto sumano siyā’’.</gatha>
    <hangnum nr="47"/>
    <gatha type="1"> ‘‘Karomi tetaṃ vacanaṃ, yaṃ maṃ bhaṇasi sārathi;</gatha>
    <gatha type="last">Ahampi  daṭṭhukāmosmi, pitaraṃ me idhāgataṃ.</gatha>
    <hangnum nr="48"/>
    <gatha type="1"> ‘‘Ehi samma nivattassu, kusalaṃ vajjāsi ñātinaṃ;</gatha>
    <gatha type="last">Mātaraṃ pitaraṃ mayhaṃ, vutto vajjāsi vandanaṃ’’.</gatha>
    <hangnum nr="49"/>
    <gatha type="1"> Tassa pāde gahetvāna, katvā ca naṃ padakkhiṇaṃ;</gatha>
    <gatha type="last">Sārathi rathamāruyha, rājadvāraṃ upāgami.</gatha>
    <hangnum nr="50"/>
    <gatha type="1"> ‘‘Suññaṃ mātā rathaṃ disvā, ekaṃ sārathimāgataṃ;</gatha>
    <gatha type="last">Assupuṇṇehi nettehi, rodantī naṃ udikkhati.</gatha>
    <hangnum nr="51"/>
    <gatha type="1"> ‘‘Ayaṃ so sārathi eti, nihantvā mama atrajaṃ;</gatha>
    <gatha type="last">Nihato nūna me putto, pathabyā bhūmivaḍḍhano.</gatha>
    <hangnum nr="52"/>
    <gatha type="1"> ‘‘Amittā nūna nandanti, patītā nūna verino;</gatha>
    <gatha type="last">Āgataṃ sārathiṃ disvā, nihantvā mama atrajaṃ.</gatha>
    <hangnum nr="53"/>
    <gatha type="1"> ‘‘Suññaṃ mātā rathaṃ disvā, ekaṃ sārathimāgataṃ;</gatha>
    <gatha type="last">Assupuṇṇehi nettehi, rodantī paripucchi naṃ <note>[rodantī paripucchati (sī. pī.), rodantī naṃ paripucchati (syā.)]</note>.</gatha>
    <hangnum nr="54"/>
    <gatha type="1"> ‘‘Kinnu mūgo kiṃ nu pakkho, kinnu so vilapī tadā;</gatha>
    <gatha type="last">Nihaññamāno bhūmiyā, taṃ me akkhāhi sārathi.</gatha>
    <hangnum nr="55"/>
    <gatha type="1"> ‘‘Kathaṃ hatthehi pādehi, mūgapakkho vivajjayi;</gatha>
    <gatha type="last">Nihaññamāno bhūmiyā, taṃ me akkhāhi pucchito’’.</gatha>
    <hangnum nr="56"/>
    <gatha type="1"> ‘‘Akkheyyaṃ <note>[akkhissaṃ (sī. pī.)]</note> te ahaṃ ayye, dajjāsi abhayaṃ mama;</gatha>
    <gatha type="last">Yaṃ me sutaṃ vā diṭṭhaṃ vā, rājaputtassa santike’’.</gatha>
    <hangnum nr="57"/>
    <gatha type="1"> ‘‘Abhayaṃ samma te dammi, abhīto bhaṇa sārathi;</gatha>
    <gatha type="last">Yaṃ  te sutaṃ vā diṭṭhaṃ vā, rājaputtassa santike’’.</gatha>
    <hangnum nr="58"/>
    <gatha type="1"> ‘‘Na so mūgo na so pakkho, visaṭṭhavacano ca so;</gatha>
    <gatha type="last">Rajjassa kira so bhīto, akarā <note>[akarī (sī. pī.)]</note> ālaye bahū.</gatha>
    <hangnum nr="59"/>
    <gatha type="1"> ‘‘Purimaṃ  sarati so jātiṃ, yattha rajjamakārayi;</gatha>
    <gatha type="last">Kārayitvā tahiṃ rajjaṃ, pāpattha nirayaṃ bhusaṃ.</gatha>
    <hangnum nr="60"/>
    <gatha type="1"> ‘‘Vīsatiñceva vassāni, tahiṃ rajjamakārayi;</gatha>
    <gatha type="last">Asītivassasahassāni, nirayamhi apacci so.</gatha>
    <hangnum nr="61"/>
    <gatha type="1"> ‘‘Tassa rajjassa so bhīto, mā maṃ rajjābhisecayuṃ;</gatha>
    <gatha type="last">Tasmā pitu ca mātucca, santike na bhaṇī tadā.</gatha>
    <hangnum nr="62"/>
    <gatha type="1"> ‘‘Aṅgapaccaṅgasampanno, ārohapariṇāhavā;</gatha>
    <gatha type="last">Visaṭṭhavacano pañño, magge saggassa tiṭṭhati.</gatha>
    <hangnum nr="63"/>
    <gatha type="1"> ‘‘Sace tvaṃ daṭṭhukāmāsi, rājaputtaṃ <note>[rājaputti (sī.)]</note> tavatrajaṃ;</gatha>
    <gatha type="last">Ehi taṃ pāpayissāmi, yattha sammati temiyo’’.</gatha>
    <hangnum nr="64"/>
    <gatha type="1"> ‘‘Yojayantu rathe asse, kacchaṃ nāgāna <note>[nāgāni (syā. ka.)]</note> bandhatha;</gatha>
    <gatha type="last">Udīrayantu saṅkhapaṇavā, vādantu <note>[vadantu (sī.), nadantu (syā. ka.), vadataṃ (pī.)]</note> ekapokkharā.</gatha>
    <hangnum nr="65"/>
    <gatha type="1"> ‘‘Vādantu <note>[nadantu (sī. syā. pī.)]</note> bherī sannaddhā, vaggū vādantu dundubhī;</gatha>
    <gatha type="last">Negamā ca maṃ anventu, gacchaṃ puttanivedako <note>[nivādako (syā. ka.)]</note>.</gatha>
    <hangnum nr="66"/>
    <gatha type="1"> ‘‘Orodhā ca kumārā ca, vesiyānā ca brāhmaṇā;</gatha>
    <gatha type="last">Khippaṃ yānāni yojentu, gacchaṃ puttanivedako <note>[nivādako (syā. ka.)]</note>.</gatha>
    <hangnum nr="67"/>
    <gatha type="1"> ‘‘Hatthārohā anīkaṭṭhā, rathikā pattikārakā;</gatha>
    <gatha type="last">Khippaṃ  yānāni yojentu, gacchaṃ puttanivedako <note>[nivādako (syā. ka.)]</note>.</gatha>
    <hangnum nr="68"/>
    <gatha type="1"> ‘‘Samāgatā jānapadā, negamā ca samāgatā;</gatha>
    <gatha type="last">Khippaṃ yānāni yojentu, gacchaṃ puttanivedako’’ <note>[nivādako (syā. ka.)]</note>.</gatha>
    <hangnum nr="69"/>
    <gatha type="1"> ‘‘Asse ca sārathī yutte, sindhave sīghavāhane;</gatha>
    <gatha type="last">Rājadvāraṃ upāgacchuṃ, yuttā deva ime hayā’’.</gatha>
    <hangnum nr="70"/>
    <gatha type="1"> ‘‘Thūlā javena hāyanti, kisā hāyanti thāmunā;</gatha>
    <gatha type="last">Kise thūle vivajjetvā, saṃsaṭṭhā yojitā hayā’’.</gatha>
    <hangnum nr="71"/>
    <gatha type="1"> ‘‘Tato  rājā taramāno, yuttamāruyha sandanaṃ;</gatha>
    <gatha type="last">Itthāgāraṃ ajjhabhāsi <note>[abhāsatha (ka.)]</note>, sabbāva anuyātha maṃ.</gatha>
    <hangnum nr="72"/>
    <gatha type="1"> ‘‘Vālabījanimuṇhīsaṃ, khaggaṃ chattañca paṇḍaraṃ;</gatha>
    <gatha type="last">Upādhi rathamāruyha <note>[upādirathamāruyha (sī.), upādhī rathamāruyha (syā.)]</note>, suvaṇṇehi alaṅkatā.</gatha>
    <hangnum nr="73"/>
    <gatha type="1"> ‘‘Tato sa <note>[ca (sī. syā. pī.)]</note> rājā pāyāsi, purakkhatvāna sārathiṃ;</gatha>
    <gatha type="last">Khippameva upāgacchi, yattha sammati temiyo.</gatha>
    <hangnum nr="74"/>
    <gatha type="1"> ‘‘Tañca disvāna āyantaṃ, jalantamiva tejasā;</gatha>
    <gatha type="last">Khattasaṅghaparibyūḷhaṃ <note>[paribbūḷhaṃ (sī.)]</note>, temiyo etadabravi’’.</gatha>
    <hangnum nr="75"/>
    <gatha type="1"> ‘‘Kacci nu tāta kusalaṃ, kacci tāta anāmayaṃ;</gatha>
    <gatha type="last">Sabbā ca <note>[kaccinnu (sī. pī.)]</note> rājakaññāyo, arogā mayha mātaro’’.</gatha>
    <hangnum nr="76"/>
    <gatha type="1"> ‘‘Kusalañceva me putta, atho putta anāmayaṃ;</gatha>
    <gatha type="last">Sabbā ca rājakaññāyo, arogā tuyha mātaro’’.</gatha>
    <hangnum nr="77"/>
    <gatha type="1"> ‘‘Kacci amajjapo <note>[kaccissa’majjapo (sī. pī.)]</note> tāta, kacci te suramappiyaṃ;</gatha>
    <gatha type="last">Kacci  sacce ca dhamme ca, dāne te ramate mano’’.</gatha>
    <hangnum nr="78"/>
    <gatha type="1"> ‘‘Amajjapo ahaṃ putta, atho me suramappiyaṃ;</gatha>
    <gatha type="last">Atho sacce ca dhamme ca, dāne me ramate mano’’.</gatha>
    <hangnum nr="79"/>
    <gatha type="1"> ‘‘Kacci arogaṃ yoggaṃ te, kacci vahati vāhanaṃ;</gatha>
    <gatha type="last">Kacci te byādhayo natthi, sarīrassupatāpanā’’.</gatha>
    <hangnum nr="80"/>
    <gatha type="1"> ‘‘Atho arogaṃ yoggaṃ me, atho vahati vāhanaṃ;</gatha>
    <gatha type="last">Atho me byādhayo natthi, sarīrassupatāpanā’’ <note>[sarīrassupatāpiyā (syā. ka.)]</note>.</gatha>
    <hangnum nr="81"/>
    <gatha type="1"> ‘‘Kacci antā ca te phītā, majjhe ca bahalā tava;</gatha>
    <gatha type="last">Koṭṭhāgārañca kosañca, kacci te paṭisanthataṃ’’ <note>[paṭisaṇṭhitaṃ (syā. ka.)]</note>.</gatha>
    <hangnum nr="82"/>
    <gatha type="1"> ‘‘Atho antā ca me phītā, majjhe ca bahalā mama;</gatha>
    <gatha type="last">Koṭṭhāgārañca kosañca, sabbaṃ me paṭisanthataṃ’’.</gatha>
    <hangnum nr="83"/>
    <gatha type="1"> ‘‘Svāgataṃ  te mahārāja, atho te adurāgataṃ;</gatha>
    <gatha type="last">Patiṭṭhapentu <note>[patiṭṭhāpentu (sī. syā. pī.)]</note> pallaṅkaṃ, yattha rājā nisakkati’’.</gatha>
    <hangnum nr="84"/>
    <gatha type="1"> ‘‘Idheva te nisīdassu <note>[nisinnassa (sī. syā. pī.), nisinnassu (ka.)]</note>, niyate paṇṇasanthare;</gatha>
    <gatha type="last">Etto udakamādāya, pāde pakkhālayassu <note>[pakkhālayantu (sī.), pakkhālayanti (pī.)]</note> te’’.</gatha>
    <hangnum nr="85"/>
    <gatha type="1"> ‘‘Idampi paṇṇakaṃ mayhaṃ, randhaṃ rāja aloṇakaṃ;</gatha>
    <gatha type="last">Paribhuñja mahārāja, pāhuno mesidhāgato’’ <note>[āgato (sī. syā.)]</note>.</gatha>
    <hangnum nr="86"/>
    <gatha type="1"> ‘‘Na  cāhaṃ <note>[na vāhaṃ (ka.)]</note> paṇṇaṃ bhuñjāmi, na hetaṃ mayha bhojanaṃ;</gatha>
    <gatha type="last">Sālīnaṃ odanaṃ bhuñje, suciṃ maṃsūpasecanaṃ’’.</gatha>
    <hangnum nr="87"/>
    <gatha type="1"> ‘‘Accherakaṃ maṃ paṭibhāti, ekakampi rahogataṃ;</gatha>
    <gatha type="last">Edisaṃ  bhuñjamānānaṃ, kena vaṇṇo pasīdati’’.</gatha>
    <hangnum nr="88"/>
    <gatha type="1"> ‘‘Eko rāja nipajjāmi, niyate paṇṇasanthare;</gatha>
    <gatha type="last">Tāya me ekaseyyāya, rāja vaṇṇo pasīdati.</gatha>
    <hangnum nr="89"/>
    <gatha type="1"> ‘‘Na ca nettiṃsabandhā <note>[nettisabaddhā (sī. pī.)]</note> me, rājarakkhā upaṭṭhitā;</gatha>
    <gatha type="last">Tāya me sukhaseyyāya, rāja vaṇṇo pasīdati.</gatha>
    <hangnum nr="90"/>
    <gatha type="1"> ‘‘Atītaṃ nānusocāmi, nappajappāmināgataṃ <note>[nappajappāma’nāgataṃ (sī. syā. pī.)]</note>;</gatha>
    <paragraph>Paccuppannena yāpemi, tena vaṇṇo pasīdati.</paragraph>
    <hangnum nr="91"/>
    <gatha type="1"> ‘‘Anāgatappajappāya, atītassānusocanā;</gatha>
    <gatha type="last">Etena bālā sussanti, naḷova harito luto’’.</gatha>
    <hangnum nr="92"/>
    <gatha type="1"> ‘‘Hatthānīkaṃ rathānīkaṃ, asse pattī ca vammino;</gatha>
    <gatha type="last">Nivesanāni rammāni, ahaṃ putta dadāmi te.</gatha>
    <hangnum nr="93"/>
    <gatha type="1"> ‘‘Itthāgārampi te dammi, sabbālaṅkārabhūsitaṃ;</gatha>
    <gatha type="last">Tā putta paṭipajjassu <note>[tāsu putte paṭipajja (ka.)]</note>, tvaṃ no rājā bhavissasi.</gatha>
    <hangnum nr="94"/>
    <gatha type="1"> ‘‘Kusalā naccagītassa, sikkhitā cāturitthiyo <note>[caturitthiyo (sī. pī.)]</note>;</gatha>
    <gatha type="last">Kāme taṃ ramayissanti, kiṃ araññe karissasi.</gatha>
    <hangnum nr="95"/>
    <gatha type="1"> ‘‘Paṭirājūhi  te kaññā, ānayissaṃ alaṅkatā;</gatha>
    <gatha type="last">Tāsu putte janetvāna, atha pacchā pabbajissasi.</gatha>
    <hangnum nr="96"/>
    <gatha type="1"> ‘‘Yuvā ca daharo cāsi <note>[cāpi (syā. ka.)]</note>, paṭhamuppattiko <note>[paṭhamuppattito (sī. pī.)]</note> susu;</gatha>
    <gatha type="last">Rajjaṃ kārehi bhaddante, kiṃ araññe karissasi’’.</gatha>
    <hangnum nr="97"/>
    <gatha type="1"> ‘‘Yuvā care brahmacariyaṃ, brahmacārī yuvā siyā;</gatha>
    <gatha type="last">Daharassa  hi pabbajjā, etaṃ isīhi vaṇṇitaṃ.</gatha>
    <hangnum nr="98"/>
    <gatha type="1"> ‘‘Yuvā care brahmacariyaṃ, brahmacārī yuvā siyā;</gatha>
    <gatha type="last">Brahmacariyaṃ carissāmi, nāhaṃ rajjena matthiko.</gatha>
    <hangnum nr="99"/>
    <gatha type="1"> ‘‘Passāmi vohaṃ daharaṃ, amma tāta vadantaraṃ <note>[vadaṃ naraṃ (sī.)]</note>;</gatha>
    <gatha type="last">Kicchāladdhaṃ piyaṃ puttaṃ, appatvāva jaraṃ mataṃ.</gatha>
    <hangnum nr="100"/>
    <gatha type="1"> ‘‘Passāmi vohaṃ dahariṃ, kumāriṃ cārudassaniṃ;</gatha>
    <gatha type="last">Navavaṃsakaḷīraṃva, paluggaṃ jīvitakkhayaṃ <note>[jīvitakkhaye (sī. pī.)]</note>.</gatha>
    <hangnum nr="101"/>
    <gatha type="1"> ‘‘Daharāpi  hi miyyanti, narā ca atha nāriyo;</gatha>
    <gatha type="last">Tattha ko vissase poso, daharomhīti jīvite.</gatha>
    <hangnum nr="102"/>
    <gatha type="1"> ‘‘Yassa ratyā vivasāne, āyu appataraṃ siyā;</gatha>
    <gatha type="last">Appodakeva macchānaṃ, kiṃ nu komārakaṃ <note>[komārataṃ (ka.)]</note> tahiṃ.</gatha>
    <hangnum nr="103"/>
    <gatha type="1"> ‘‘Niccamabbhāhato loko, niccañca parivārito;</gatha>
    <gatha type="last">Amoghāsu vajantīsu, kiṃ maṃ rajjebhisiñcasi’’ <note>[rajjena siñcasi (sī. pī.)]</note>.</gatha>
    <hangnum nr="104"/>
    <gatha type="1"> ‘‘Kena mabbhāhato loko, kena ca parivārito;</gatha>
    <gatha type="last">Kāyo amoghā gacchanti, taṃ me akkhāhi pucchito’’.</gatha>
    <hangnum nr="105"/>
    <gatha type="1"> ‘‘Maccunābbhāhato loko, jarāya parivārito;</gatha>
    <gatha type="last">Ratyo amoghā gacchanti, evaṃ jānāhi khattiya.</gatha>
    <hangnum nr="106"/>
    <gatha type="1"> ‘‘Yathāpi tante vitate <note>[vitante (syā. ka.)]</note>, yaṃ yadevūpaviyyati <note>[yaṃ yaṃ devūpaviyyati (sī. pī.)]</note>;</gatha>
    <gatha type="last">Appakaṃ hoti vetabbaṃ, evaṃ maccāna jīvitaṃ.</gatha>
    <hangnum nr="107"/>
    <gatha type="1"> ‘‘Yathā  vārivaho pūro, gacchaṃ nupanivattati <note>[na parivattati (syā.), nuparivattati (ka.)]</note>;</gatha>
    <gatha type="last">Evamāyu  manussānaṃ, gacchaṃ nupanivattati.</gatha>
    <hangnum nr="108"/>
    <gatha type="1"> ‘‘Yathā vārivaho pūro, vahe rukkhepakūlaje;</gatha>
    <gatha type="last">Evaṃ jarāmaraṇena, vuyhante sabbapāṇino’’.</gatha>
    <hangnum nr="109"/>
    <gatha type="1"> ‘‘Hatthānīkaṃ rathānīkaṃ, asse pattī ca vammino;</gatha>
    <gatha type="last">Nivesanāni rammāni, ahaṃ putta dadāmi te.</gatha>
    <hangnum nr="110"/>
    <gatha type="1"> ‘‘Itthāgārampi te dammi, sabbālaṅkārabhūsitaṃ;</gatha>
    <gatha type="last">Tā putta paṭipajjassu, tvaṃ no rājā bhavissasi.</gatha>
    <hangnum nr="111"/>
    <gatha type="1"> ‘‘Kusalā naccagītassa, sikkhitā cāturitthiyo;</gatha>
    <gatha type="last">Kāme taṃ ramayissanti, kiṃ araññe karissasi.</gatha>
    <hangnum nr="112"/>
    <gatha type="1"> ‘‘Paṭirājūhi te kaññā, ānayissaṃ alaṅkatā;</gatha>
    <gatha type="last">Tāsu putte janetvāna, atha pacchā pabbajissasi.</gatha>
    <hangnum nr="113"/>
    <gatha type="1"> ‘‘Yuvā ca daharo cāsi, paṭhamuppattiko susu;</gatha>
    <gatha type="last">Rajjaṃ kārehi bhaddante, kiṃ araññe karissasi.</gatha>
    <hangnum nr="114"/>
    <gatha type="1"> ‘‘Koṭṭhāgārañca kosañca, vāhanāni balāni ca;</gatha>
    <gatha type="last">Nivesanāni rammāni, ahaṃ putta dadāmi te.</gatha>
    <hangnum nr="115"/>
    <gatha type="1"> ‘‘Gomaṇḍalaparibyūḷho, dāsisaṅghapurakkhato;</gatha>
    <gatha type="last">Rajjaṃ kārehi bhaddante, kiṃ araññe karissasi’’.</gatha>
    <hangnum nr="116"/>
    <gatha type="1"> ‘‘Kiṃ  dhanena yaṃ khīyetha <note>[kiṃ dhanena yaṃ jīyetha (sī.), kiṃ maṃ dhanena kīyetha (syā. ka.)]</note>, kiṃ bhariyāya marissati;</gatha>
    <gatha type="last">Kiṃ yobbanena jiṇṇena <note>[ciṇṇena (sī. pī.), vaṇṇena (ka.)]</note>, yaṃ jarāyābhibhuyyati <note>[yaṃ jarā abhihessati (sī. pī.)]</note>.</gatha>
    <hangnum nr="117"/>
    <gatha type="1"> ‘‘Tattha kā nandi kā khiḍḍā, kā rati kā dhanesanā;</gatha>
    <gatha type="last">Kiṃ  me puttehi dārehi, rāja muttosmi bandhanā.</gatha>
    <hangnum nr="118"/>
    <gatha type="1"> ‘‘Yohaṃ <note>[sohaṃ (sī. pī.)]</note> evaṃ pajānāmi, maccu me nappamajjati;</gatha>
    <gatha type="last">Antakenādhipannassa, kā ratī kā dhanesanā.</gatha>
    <hangnum nr="119"/>
    <gatha type="1"> ‘‘Phalānamiva  pakkānaṃ, niccaṃ patanato bhayaṃ;</gatha>
    <gatha type="last">Evaṃ jātāna maccānaṃ, niccaṃ maraṇato bhayaṃ.</gatha>
    <hangnum nr="120"/>
    <gatha type="1"> ‘‘Sāyameke na dissanti, pāto diṭṭhā bahū janā;</gatha>
    <gatha type="last">Pāto eke na dissanti, sāyaṃ diṭṭhā bahū janā.</gatha>
    <hangnum nr="121"/>
    <gatha type="1"> ‘‘Ajjeva kiccaṃ ātappaṃ, ko jaññā maraṇaṃ suve;</gatha>
    <gatha type="last">Na hi no saṅkaraṃ <note>[saṅgaraṃ (sī. pī.) ma. ni. 3.272]</note> tena, mahāsenena maccunā.</gatha>
    <hangnum nr="122"/>
    <gatha type="1"> ‘‘Corā dhanassa patthenti, rājamuttosmi bandhanā;</gatha>
    <gatha type="last">Ehi rāja nivattassu, nāhaṃ rajjena matthiko’’ti.</gatha>
    <centered>Mūgapakkhajātakaṃ paṭhamaṃ.</centered>
    <hangnum/>
    <paragraph> 539. Mahājanakajātakaṃ (2)</paragraph>
    <hangnum nr="123"/>
    <gatha type="1"> ‘‘Koyaṃ majjhe samuddasmiṃ, apassaṃ tīramāyuhe;</gatha>
    <gatha type="last">Kaṃ <note>[kiṃ (syā. ka.)]</note> tvaṃ atthavasaṃ ñatvā, evaṃ vāyamase bhusaṃ’’.</gatha>
    <hangnum nr="124"/>
    <gatha type="1"> ‘‘Nisamma vattaṃ lokassa, vāyāmassa ca devate;</gatha>
    <gatha type="last">Tasmā majjhe samuddasmiṃ, apassaṃ tīramāyuhe’’.</gatha>
    <hangnum nr="125"/>
    <gatha type="1"> ‘‘Gambhīre appameyyasmiṃ, tīraṃ yassa na dissati;</gatha>
    <gatha type="last">Mogho te purisavāyāmo, appatvāva marissasi’’.</gatha>
    <hangnum nr="126"/>
    <gatha type="1"> ‘‘Anaṇo  ñātinaṃ hoti, devānaṃ pitunañca <note>[pituno ca (sī. pī.)]</note> so;</gatha>
    <gatha type="last">Karaṃ purisakiccāni, na ca pacchānutappati’’.</gatha>
    <hangnum nr="127"/>
    <gatha type="1"> ‘‘Apāraṇeyyaṃ yaṃ kammaṃ, aphalaṃ kilamathuddayaṃ;</gatha>
    <gatha type="last">Tattha ko vāyamenattho, maccu yassābhinippataṃ’’ <note>[yassābhinipphataṃ (syā.)]</note>.</gatha>
    <hangnum nr="128"/>
    <gatha type="1"> ‘‘Apāraṇeyyamaccantaṃ , yo viditvāna devate;</gatha>
    <gatha type="last">Na rakkhe attano pāṇaṃ, jaññā so yadi hāpaye.</gatha>
    <hangnum nr="129"/>
    <gatha type="1"> ‘‘Adhippāyaphalaṃ eke, asmiṃ lokasmi devate;</gatha>
    <gatha type="last">Payojayanti kammāni, tāni ijjhanti vā na vā.</gatha>
    <hangnum nr="130"/>
    <gatha type="1"> ‘‘Sandiṭṭhikaṃ  kammaphalaṃ, nanu passasi devate;</gatha>
    <gatha type="last">Sannā aññe tarāmahaṃ, tañca passāmi santike.</gatha>
    <hangnum nr="131"/>
    <gatha type="1"> ‘‘So ahaṃ vāyamissāmi, yathāsatti yathābalaṃ;</gatha>
    <paragraph>Gacchaṃ pāraṃ samuddassa, kassaṃ <note>[kāsaṃ (sī. pī.)]</note> purisakāriyaṃ’’.</paragraph>
    <hangnum nr="132"/>
    <gatha type="1"> ‘‘Yo tvaṃ evaṃ gate oghe, appameyye mahaṇṇave;</gatha>
    <gatha type="2">Dhammavāyāmasampanno, kammunā nāvasīdasi;</gatha>
    <gatha type="last">So tvaṃ tattheva gacchāhi, yattha te nirato mano’’.</gatha>
    <hangnum nr="133"/>
    <gatha type="1"> ‘‘Āsīsetheva <note>[āsiṃsetheva (sī. syā. pī.)]</note> puriso, na nibbindeyya paṇḍito;</gatha>
    <gatha type="last">Passāmi vohaṃ attānaṃ, yathā icchiṃ tathā ahu.</gatha>
    <hangnum nr="134"/>
    <gatha type="1"> ‘‘Āsīsetheva puriso, na nibbindeyya paṇḍito;</gatha>
    <gatha type="last">Passāmi vohaṃ attānaṃ, udakā thalamubbhataṃ.</gatha>
    <hangnum nr="135"/>
    <gatha type="1"> ‘‘Vāyametheva puriso, na nibbindeyya paṇḍito;</gatha>
    <gatha type="last">Passāmi vohaṃ attānaṃ, yathā icchiṃ tathā ahu.</gatha>
    <hangnum nr="136"/>
    <gatha type="1"> ‘‘Vāyametheva puriso, na nibbindeyya paṇḍito;</gatha>
    <gatha type="last">Passāmi vohaṃ attānaṃ, udakā thalamubbhataṃ.</gatha>
    <hangnum nr="137"/>
    <gatha type="1"> ‘‘Dukkhūpanītopi naro sapañño, āsaṃ na chindeyya sukhāgamāya;</gatha>
    <gatha type="last">Bahū hi phassā ahitā hitā ca, avitakkitā maccumupabbajanti <note>[maccumuppajjanti (syā.)]</note>.</gatha>
    <hangnum nr="138"/>
    <gatha type="1"> ‘‘Acintitampi bhavati, cintitampi vinassati;</gatha>
    <gatha type="last">Na hi cintāmayā bhogā, itthiyā purisassa vā’’.</gatha>
    <hangnum nr="139"/>
    <gatha type="1"> ‘‘Aporāṇaṃ <note>[apurāṇaṃ (sī. pī.)]</note> vata bho rājā, sabbabhummo disampati;</gatha>
    <gatha type="last">Nājja nacce <note>[na ca nacce (ka.)]</note> nisāmeti, na gīte kurute mano.</gatha>
    <hangnum nr="140"/>
    <gatha type="1"> ‘‘Na mige <note>[mage (ka.)]</note> napi uyyāne, napi haṃse udikkhati;</gatha>
    <gatha type="last">Mūgova tuṇhimāsīno, na atthamanusāsati’’.</gatha>
    <hangnum nr="141"/>
    <gatha type="1"> ‘‘Sukhakāmā  rahosīlā, vadhabandhā upāratā <note>[upārutā (syā. ka.)]</note>;</gatha>
    <gatha type="last">Kassa <note>[kesaṃ (sī. pī.)]</note> nu ajja ārāme, daharā vuddhā ca acchare.</gatha>
    <hangnum nr="142"/>
    <gatha type="1"> ‘‘Atikkantavanathā  dhīrā, namo tesaṃ mahesinaṃ;</gatha>
    <gatha type="last">Ye ussukamhi lokamhi, viharanti manussukā.</gatha>
    <hangnum nr="143"/>
    <gatha type="1"> ‘‘Te chetvā maccuno jālaṃ, tataṃ <note>[tantaṃ (sī. syā. pī.), taṃ taṃ (ka.)]</note> māyāvino daḷaṃ;</gatha>
    <gatha type="last">Chinnālayattā <note>[santālayantā (syā. ka.)]</note> gacchanti, ko tesaṃ gatimāpaye’’ <note>[nesaṃ gati pāpaye (ka.)]</note>.</gatha>
    <hangnum nr="144"/>
    <gatha type="1"> ‘‘Kadāhaṃ mithilaṃ <note>[midhilaṃ (ka.)]</note> phītaṃ, vibhattaṃ bhāgaso mitaṃ;</gatha>
    <gatha type="last">Pahāya pabbajissāmi, taṃ kudāssu <note>[kadāssu (sī. pī.), kadāsu (syā.)]</note> bhavissati.</gatha>
    <hangnum nr="145"/>
    <gatha type="1"> ‘‘Kadāhaṃ mithilaṃ phītaṃ, visālaṃ sabbatopabhaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="146"/>
    <gatha type="1"> ‘‘Kadāhaṃ mithilaṃ phītaṃ, bahupākāratoraṇaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="147"/>
    <gatha type="1"> ‘‘Kadāhaṃ mithilaṃ phītaṃ, daḷhamaṭṭālakoṭṭhakaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="148"/>
    <gatha type="1"> ‘‘Kadāhaṃ mithilaṃ phītaṃ, suvibhattaṃ mahāpathaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="149"/>
    <gatha type="1"> ‘‘Kadāhaṃ mithilaṃ phītaṃ, suvibhattantarāpaṇaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="150"/>
    <gatha type="1"> ‘‘Kadāhaṃ mithilaṃ phītaṃ, gavassarathapīḷitaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="151"/>
    <gatha type="1"> ‘‘Kadāhaṃ  mithilaṃ phītaṃ, ārāmavanamāliniṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="152"/>
    <gatha type="1"> ‘‘Kadāhaṃ mithilaṃ phītaṃ, uyyānavanamāliniṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="153"/>
    <gatha type="1"> ‘‘Kadāhaṃ mithilaṃ phītaṃ, pāsādavanamāliniṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="154"/>
    <gatha type="1"> ‘‘Kadāhaṃ  mithilaṃ phītaṃ, tipuraṃ rājabandhuniṃ;</gatha>
    <gatha type="2">Māpitaṃ somanassena, vedehena yasassinā;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="155"/>
    <gatha type="1"> ‘‘Kadāhaṃ vedehe phīte, nicite dhammarakkhite;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="156"/>
    <gatha type="1"> ‘‘Kadāhaṃ  vedehe phīte, ajeyye dhammarakkhite;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="157"/>
    <gatha type="1"> ‘‘Kadāhaṃ antepuraṃ <note>[kadā antepuraṃ (sī. pī.)]</note> rammaṃ, vibhattaṃ bhāgaso mitaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="158"/>
    <gatha type="1"> ‘‘Kadāhaṃ antepuraṃ rammaṃ, sudhāmattikalepanaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="159"/>
    <gatha type="1"> ‘‘Kadāhaṃ antepuraṃ rammaṃ, sucigandhaṃ manoramaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="160"/>
    <gatha type="1"> ‘‘Kadāhaṃ kūṭāgāre ca, vibhatte bhāgaso mite;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="161"/>
    <gatha type="1"> ‘‘Kadāhaṃ kūṭāgāre ca, sudhāmattikalepane;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="162"/>
    <gatha type="1"> ‘‘Kadāhaṃ kūṭāgāre ca, sucigandhe manorame;</gatha>
    <gatha type="last">Pahāya  pabbajissāmi, taṃ kudāssu bhavissati.</gatha>
    <hangnum nr="163"/>
    <gatha type="1"> ‘‘Kadāhaṃ kūṭāgāre ca, litte candanaphosite;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="164"/>
    <gatha type="1"> ‘‘Kadāhaṃ soṇṇapallaṅke <note>[suvaṇṇapallaṅke (sī. syā. pī.)]</note>, gonake cittasanthate;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="165"/>
    <gatha type="1"><note>[ayaṃ gāthā sī. pī. potthakesu na dissati]</note> ‘‘Kadāhaṃ maṇipallaṅke, gonake cittasanthate;</gatha>
    <gatha type="last">Pahāya pabbajissāmi, taṃ kudāssu bhavissati <note>[ayaṃ gāthā sī. pī. potthakesu na dissati]</note>.</gatha>
    <hangnum nr="166"/>
    <gatha type="1"> ‘‘Kadāhaṃ  kappāsakoseyyaṃ, khomakoṭumbarāni ca;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="167"/>
    <gatha type="1"> ‘‘Kadāhaṃ pokkharaṇī rammā, cakkavākapakūjitā <note>[cakkavākūpakūjitā (sī. pī.)]</note>;</gatha>
    <gatha type="2">Mandālakehi sañchannā, padumuppalakehi ca;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="168"/>
    <gatha type="1"> ‘‘Kadāhaṃ hatthigumbe ca, sabbālaṅkārabhūsite;</gatha>
    <gatha type="last">Suvaṇṇakacche mātaṅge, hemakappanavāsase.</gatha>
    <hangnum nr="169"/>
    <gatha type="1"> ‘‘Ārūḷhe gāmaṇīyehi, tomaraṅkusapāṇibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="170"/>
    <gatha type="1"> ‘‘Kadāhaṃ  assagumbe ca, sabbālaṅkārabhūsite;</gatha>
    <gatha type="last">Ājānīyeva jātiyā, sindhave sīghavāhane.</gatha>
    <hangnum nr="171"/>
    <gatha type="1"> ‘‘Ārūḷhe gāmaṇīyehi, illiyācāpadhāribhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="172"/>
    <gatha type="1"> ‘‘Kadāhaṃ rathaseniyo, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="173"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="174"/>
    <gatha type="1"> ‘‘Kadāhaṃ sovaṇṇarathe, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="175"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="176"/>
    <gatha type="1"> ‘‘Kadāhaṃ sajjhurathe ca, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="177"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="178"/>
    <gatha type="1"> ‘‘Kadāhaṃ  assarathe ca, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="179"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="180"/>
    <gatha type="1"> ‘‘Kadāhaṃ  oṭṭharathe ca, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="181"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="182"/>
    <gatha type="1"> ‘‘Kadāhaṃ goṇarathe ca, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="183"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="184"/>
    <gatha type="1"> ‘‘Kadāhaṃ ajarathe ca, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="185"/>
    <gatha type="1"> ‘‘Ārūḷhe  gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="186"/>
    <gatha type="1"> ‘‘Kadāhaṃ meṇḍarathe ca, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="187"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="188"/>
    <gatha type="1"> ‘‘Kadāhaṃ migarathe ca, sannaddhe ussitaddhaje;</gatha>
    <gatha type="last">Dīpe athopi veyyagghe, sabbālaṅkārabhūsite.</gatha>
    <hangnum nr="189"/>
    <gatha type="1"> ‘‘Ārūḷhe gāmaṇīyehi, cāpahatthehi vammibhi;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="190"/>
    <gatha type="1"> ‘‘Kadāhaṃ  hatthārohe ca, sabbālaṅkārabhūsite;</gatha>
    <gatha type="2">Nīlavammadhare sūre, tomaraṅkusapāṇine <note>[pāṇino (syā. ka.)]</note>;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="191"/>
    <gatha type="1"> ‘‘Kadāhaṃ  assārohe ca, sabbālaṅkārabhūsite;</gatha>
    <gatha type="2">Nīlavammadhare sūre, illiyācāpadhārine <note>[dhārino (syā. ka.)]</note>;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="192"/>
    <gatha type="1"> ‘‘Kadāhaṃ rathārohe ca, sabbālaṅkārabhūsite;</gatha>
    <gatha type="2">Nīlavammadhare sūre, cāpahatthe kalāpine <note>[kalāpino (syā. ka.)]</note>;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="193"/>
    <gatha type="1"><note>[ayaṃ gāthā sī. pī. potthakesu na dissati]</note> ‘‘Kadāhaṃ dhanuggahe ca, sabbālaṅkārabhūsite;</gatha>
    <gatha type="2">Nīlavammadhare sūre, cāpahatthe kalāpine;</gatha>
    <gatha type="last">Pahāya pabbajissāmi, taṃ kudāssu bhavissati <note>[ayaṃ gāthā sī. pī. potthakesu na dissati]</note>.</gatha>
    <hangnum nr="194"/>
    <gatha type="1"> ‘‘Kadāhaṃ rājaputte ca, sabbālaṅkārabhūsite;</gatha>
    <gatha type="2">Citravammadhare sūre, kañcanāveḷadhārine;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="195"/>
    <gatha type="1"> ‘‘Kadāhaṃ ariyagaṇe ca, vatavante <note>[vatthavante (sī. syā. pī.)]</note> alaṅkate;</gatha>
    <gatha type="2">Haricandanalittaṅge, kāsikuttamadhārine;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="196"/>
    <gatha type="1"><note>[ayaṃ gāthā sī. pī. potthakesu na dissati]</note> ‘‘Kadāhaṃ  amaccagaṇe ca, sabbālaṅkārabhūsite;</gatha>
    <gatha type="2">Pītavammadhare sūre, purato gacchamāline <note>[gacchamālino (syā. ka.)]</note>;</gatha>
    <gatha type="last">Pahāya  pabbajissāmi, taṃ kudāssu bhavissati <note>[ayaṃ gāthā sī. pī. potthakesu na dissati]</note>.</gatha>
    <hangnum nr="197"/>
    <gatha type="1"> ‘‘Kadāhaṃ <note>[kadā (sī. pī.)]</note> sattasatā bhariyā, sabbālaṅkārabhūsitā;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="198"/>
    <gatha type="1"> ‘‘Kadāhaṃ <note>[kadā (sī. pī.)]</note> sattasatā bhariyā, susaññā tanumajjhimā;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="199"/>
    <gatha type="1"> ‘‘Kadāhaṃ <note>[kadā (sī. pī.)]</note> sattasatā bhariyā, assavā piyabhāṇinī;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="200"/>
    <gatha type="1"> ‘‘Kadāhaṃ <note>[kadā (sī. pī.)]</note> satapalaṃ kaṃsaṃ, sovaṇṇaṃ satarājikaṃ;</gatha>
    <gatha type="last">Pahāya pabbajissāmi, taṃ kudāssu bhavissati.</gatha>
    <hangnum nr="201"/>
    <gatha type="1"> ‘‘Kadāssu maṃ hatthigumbā, sabbālaṅkārabhūsitā;</gatha>
    <gatha type="last">Suvaṇṇakacchā mātaṅgā, hemakappanavāsasā.</gatha>
    <hangnum nr="202"/>
    <gatha type="1"> ‘‘Ārūḷhā gāmaṇīyehi, tomaraṅkusapāṇibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="203"/>
    <gatha type="1"> ‘‘Kadāssu maṃ assagumbā, sabbālaṅkārabhūsitā;</gatha>
    <gatha type="last">Ājānīyāva jātiyā, sindhavā sīghavāhanā.</gatha>
    <hangnum nr="204"/>
    <gatha type="1"> ‘‘Ārūḷhā gāmaṇīyehi, illiyācāpadhāribhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="205"/>
    <gatha type="1"> ‘‘Kadāssu maṃ rathasenī, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="206"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="207"/>
    <gatha type="1"> ‘‘Kadāssu maṃ soṇṇarathā <note>[sovaṇṇarathā (pī. ka.)]</note>, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="208"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ  maṃ nānuyissanti, taṃ kudāssu bhavissati.</gatha>
    <hangnum nr="209"/>
    <gatha type="1"> ‘‘Kadāssu maṃ sajjhurathā, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="210"/>
    <gatha type="1"> ‘‘Ārūḷhā  gāmaṇīyehi, cāpahatthehi vammibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="211"/>
    <gatha type="1"> ‘‘Kadāssu maṃ assarathā, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="212"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="213"/>
    <gatha type="1"> ‘‘Kadāssu  maṃ oṭṭharathā, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="214"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="215"/>
    <gatha type="1"> ‘‘Kadāssu maṃ goṇarathā, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="216"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="217"/>
    <gatha type="1"> ‘‘Kadāssu maṃ ajarathā, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="218"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ  maṃ nānuyissanti, taṃ kudāssu bhavissati.</gatha>
    <hangnum nr="219"/>
    <gatha type="1"> ‘‘Kadāssu maṃ meṇḍarathā, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="220"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="221"/>
    <gatha type="1"> ‘‘Kadāssu maṃ migarathā, sannaddhā ussitaddhajā;</gatha>
    <gatha type="last">Dīpā athopi veyyagghā, sabbālaṅkārabhūsitā.</gatha>
    <hangnum nr="222"/>
    <gatha type="1"> ‘‘Ārūḷhā gāmaṇīyehi, cāpahatthehi vammibhi;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="223"/>
    <gatha type="1"> ‘‘Kadāssu maṃ hatthārohā, sabbālaṅkārabhūsitā;</gatha>
    <gatha type="2">Nīlavammadharā sūrā, tomaraṅkusapāṇino;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="224"/>
    <gatha type="1"> ‘‘Kadāssu  maṃ assārohā, sabbālaṅkārabhūsitā;</gatha>
    <gatha type="2">Nīlavammadharā sūrā, illiyācāpadhārino;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="225"/>
    <gatha type="1"> ‘‘Kadāssu  maṃ rathārohā, sabbālaṅkārabhūsitā;</gatha>
    <gatha type="2">Nīlavammadharā sūrā, cāpahatthā kalāpino;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="226"/>
    <gatha type="1"> ‘‘Kadāssu maṃ dhanuggahā, sabbālaṅkārabhūsitā;</gatha>
    <gatha type="2">Nīlavammadharā sūrā, cāpahatthā kalāpino;</gatha>
    <gatha type="last">Yantaṃ  maṃ nānuyissanti, taṃ kudāssu bhavissati.</gatha>
    <hangnum nr="227"/>
    <gatha type="1"> ‘‘Kadāssu maṃ rājaputtā, sabbālaṅkārabhūsitā;</gatha>
    <gatha type="2">Citravammadharā sūrā, kañcanāveḷadhārino;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="228"/>
    <gatha type="1"> ‘‘Kadāssu maṃ ariyagaṇā, vatavantā alaṅkatā;</gatha>
    <gatha type="2">Haricandanalittaṅgā, kāsikuttamadhārino;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="229"/>
    <gatha type="1"> ‘‘Kadāssu maṃ amaccagaṇā, sabbālaṅkārabhūsitā;</gatha>
    <gatha type="2">Pītavammadharā sūrā, purato gacchamālino <note>[gacchamālinī (syā. ka.)]</note>;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="230"/>
    <gatha type="1"> ‘‘Kadāssu maṃ sattasatā bhariyā, sabbālaṅkārabhūsitā;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="231"/>
    <gatha type="1"> ‘‘Kadāssu maṃ sattasatā bhariyā, susaññā tanumajjhimā;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="232"/>
    <gatha type="1"> ‘‘Kadāssu maṃ sattasatā bhariyā, assavā piyabhāṇinī;</gatha>
    <gatha type="last">Yantaṃ maṃ nānuyissanti, taṃ kudāssu bhavissati.</gatha>
    <hangnum nr="233"/>
    <gatha type="1"> ‘‘Kadāhaṃ  pattaṃ gahetvāna, muṇḍo saṅghāṭipāruto;</gatha>
    <gatha type="last">Piṇḍikāya carissāmi, taṃ kudāssu bhavissati.</gatha>
    <hangnum nr="234"/>
    <gatha type="1"> ‘‘Kadāhaṃ paṃsukūlānaṃ, ujjhitānaṃ <note>[ujjhiṭṭhānaṃ (ka.)]</note> mahāpathe;</gatha>
    <gatha type="last">Saṅghāṭiṃ dhārayissāmi, taṃ kudāssu bhavissati.</gatha>
    <hangnum nr="235"/>
    <gatha type="1"> ‘‘Kadāhaṃ sattāhasammeghe <note>[sattāhaṃ meghe (sī. syā.)]</note>, ovaṭṭho allacīvaro;</gatha>
    <gatha type="last">Piṇḍikāya carissāmi, taṃ kudāssu bhavissati.</gatha>
    <hangnum nr="236"/>
    <gatha type="1"> ‘‘Kadāhaṃ  sabbattha gantvā <note>[sabbahaṃ ṭhānaṃ (sī.), sabbaṇhaṃ gantvā (syā.), sabbāhaṃ ṭhānaṃ (pī.), sabbaṭṭhānaṃ (ka.)]</note>, rukkhā rukkhaṃ vanā vanaṃ;</gatha>
    <gatha type="last">Anapekkho gamissāmi, taṃ kudāssu bhavissati.</gatha>
    <hangnum nr="237"/>
    <gatha type="1"> ‘‘Kadāhaṃ giriduggesu, pahīnabhayabheravo;</gatha>
    <gatha type="last">Adutiyo gamissāmi <note>[viharissāmi (sī. pī.)]</note>, taṃ kudāssu bhavissati.</gatha>
    <hangnum nr="238"/>
    <gatha type="1"> ‘‘Kadāhaṃ vīṇaṃ varujjako <note>[vīṇarujjako (syā.), vīṇaṃ virujjako (ka.)]</note>, sattatantiṃ manoramaṃ;</gatha>
    <gatha type="last">Cittaṃ ujuṃ karissāmi, taṃ kudāssu bhavissati.</gatha>
    <hangnum nr="239"/>
    <gatha type="1"> ‘‘Kadāhaṃ rathakārova, parikantaṃ upāhanaṃ;</gatha>
    <gatha type="last">Kāmasaññojane checchaṃ <note>[chetvā (ka.)]</note>, ye dibbe ye ca mānuse’’.</gatha>
    <hangnum nr="240"/>
    <gatha type="1"> ‘‘Tā ca sattasatā bhariyā, sabbālaṅkārabhūsitā;</gatha>
    <gatha type="last">Bāhā paggayha pakkanduṃ, kasmā no vijahissasi.</gatha>
    <hangnum nr="241"/>
    <gatha type="1"> ‘‘Tā ca sattasatā bhariyā, susaññā tanumajjhimā;</gatha>
    <gatha type="last">Bāhā paggayha pakkanduṃ, kasmā no vijahissasi.</gatha>
    <hangnum nr="242"/>
    <gatha type="1"> ‘‘Tā ca sattasatā bhariyā, assavā piyabhāṇinī;</gatha>
    <gatha type="last">Bāhā paggayha pakkanduṃ, kasmā no vijahissasi.</gatha>
    <hangnum nr="243"/>
    <gatha type="1"> ‘‘Tā  ca sattasatā bhariyā, sabbālaṅkārabhūsitā;</gatha>
    <gatha type="last">Hitvā sampaddavī <note>[sampaddayī (sī.)]</note> rājā, pabbajjāya purakkhato.</gatha>
    <hangnum nr="244"/>
    <gatha type="1"> ‘‘Tā ca sattasatā bhariyā, susaññā tanumajjhimā;</gatha>
    <gatha type="last">Hitvā sampaddavī rājā, pabbajjāya purakkhato.</gatha>
    <hangnum nr="245"/>
    <gatha type="1"> ‘‘Tā ca sattasatā bhariyā, assavā piyabhāṇinī;</gatha>
    <gatha type="last">Hitvā sampaddavī rājā, pabbajjāya purakkhato’’.</gatha>
    <hangnum nr="246"/>
    <gatha type="1"> ‘‘Hitvā satapalaṃ kaṃsaṃ, sovaṇṇaṃ satarājikaṃ;</gatha>
    <gatha type="last">Aggahī mattikaṃ pattaṃ, taṃ dutiyābhisecanaṃ’’.</gatha>
    <hangnum nr="247"/>
    <gatha type="1"> ‘‘Bhesmā <note>[vesmā (sī.), bhiṃsā (pī.), bhīsā (ka.)]</note> aggisamā jālā, kosā ḍayhanti bhāgaso;</gatha>
    <gatha type="last">Rajataṃ jātarūpañca, muttā veḷuriyā bahū.</gatha>
    <hangnum nr="248"/>
    <gatha type="1"> ‘‘Maṇayo  saṅkhamuttā ca, vatthikaṃ haricandanaṃ;</gatha>
    <gatha type="2">Ajinaṃ daṇḍabhaṇḍañca, lohaṃ kāḷāyasaṃ bahū;</gatha>
    <gatha type="last">Ehi rāja nivattassu, mā tetaṃ vinasā dhanaṃ’’ <note>[vinassā dhanaṃ (syā. ka.)]</note>.</gatha>
    <hangnum nr="249"/>
    <gatha type="1"> ‘‘Susukhaṃ vata jīvāma, yesaṃ no natthi kiñcanaṃ;</gatha>
    <gatha type="last">Mithilāya dayhamānāya, na me kiñci adayhatha’’.</gatha>
    <hangnum nr="250"/>
    <gatha type="1"> ‘‘Aṭaviyo  samuppannā, raṭṭhaṃ viddhaṃsayanti taṃ;</gatha>
    <gatha type="last">Ehi rāja nivattassu, mā raṭṭhaṃ vinasā idaṃ’’.</gatha>
    <hangnum nr="251"/>
    <gatha type="1"> ‘‘Susukhaṃ vata jīvāma, yesaṃ no natthi kiñcanaṃ;</gatha>
    <gatha type="last">Raṭṭhe vilumpamānamhi, na <note>[mā (ka.)]</note> me kiñci ahīratha.</gatha>
    <hangnum nr="252"/>
    <gatha type="1"> ‘‘Susukhaṃ  vata jīvāma, yesaṃ no natthi kiñcanaṃ;</gatha>
    <gatha type="last">Pītibhakkhā bhavissāma, devā ābhassarā yathā’’.</gatha>
    <hangnum nr="253"/>
    <gatha type="1"> ‘‘Kimheso mahato ghoso, kā nu gāmeva kīḷiyā <note>[gāme kilīliyā (sī.)]</note>;</gatha>
    <gatha type="last">Samaṇa teva <note>[samaṇaññeva (sī. pī.), samaṇatveva (syā.)]</note> pucchāma, kattheso abhisaṭo jano’’.</gatha>
    <hangnum nr="254"/>
    <gatha type="1"> ‘‘Mamaṃ ohāya gacchantaṃ, ettheso abhisaṭo jano;</gatha>
    <gatha type="2">Sīmātikkamanaṃ yantaṃ, munimonassa pattiyā;</gatha>
    <gatha type="last">Missaṃ nandīhi gacchantaṃ, kiṃ jānamanupucchasi’’.</gatha>
    <hangnum nr="255"/>
    <gatha type="1"> ‘‘Māssu tiṇṇo amaññittha <note>[amaññittho (sī. syā. pī.)]</note>, sarīraṃ dhārayaṃ imaṃ;</gatha>
    <gatha type="last">Atīraṇeyya yamidaṃ <note>[atīraṇeyyamidaṃ kammaṃ (sī. syā. pī.)]</note>, bahū hi paripanthayo’’.</gatha>
    <hangnum nr="256"/>
    <gatha type="1"> ‘‘Ko nu me paripanthassa, mamaṃ evaṃvihārino;</gatha>
    <gatha type="last">Yo neva diṭṭhe nādiṭṭhe, kāmānamabhipatthaye’’.</gatha>
    <hangnum nr="257"/>
    <gatha type="1"> ‘‘Niddā tandī vijambhitā, aratī bhattasammado;</gatha>
    <gatha type="last">Āvasanti sarīraṭṭhā, bahū hi paripanthayo’’.</gatha>
    <hangnum nr="258"/>
    <gatha type="1"> ‘‘Kalyāṇaṃ vata maṃ bhavaṃ, brāhmaṇa manusāsati <note>[manusāsasi (sī.)]</note>;</gatha>
    <gatha type="last">Brāhmaṇa teva <note>[brāhmaṇaññeva (sī.)]</note> pucchāmi, ko nu tvamasi mārisa’’.</gatha>
    <hangnum nr="259"/>
    <gatha type="1"> ‘‘Nārado iti me nāmaṃ <note>[nāmena (syā. ka.)]</note>, kassapo iti maṃ vidū;</gatha>
    <gatha type="last">Bhoto sakāsamāgacchiṃ, sādhu sabbhi samāgamo.</gatha>
    <hangnum nr="260"/>
    <gatha type="1"> ‘‘Tassa  te sabbo ānando, vihāro upavattatu;</gatha>
    <gatha type="last">Yaṃ ūnaṃ <note>[yadūnaṃ (sī. syā. pī.)]</note> taṃ paripūrehi, khantiyā upasamena ca.</gatha>
    <hangnum nr="261"/>
    <gatha type="1"> ‘‘Pasāraya sannatañca, unnatañca pasāraya <note>[pahāraya (syā. pī. ka.)]</note>;</gatha>
    <gatha type="last">Kammaṃ  vijjañca dhammañca, sakkatvāna paribbaja’’.</gatha>
    <hangnum nr="262"/>
    <gatha type="1"> ‘‘Bahū hatthī ca asse ca, nagare janapadāni ca;</gatha>
    <gatha type="last">Hitvā janaka pabbajito, kapāle <note>[kapalle (sī. pī.)]</note> ratimajjhagā.</gatha>
    <hangnum nr="263"/>
    <gatha type="1"> ‘‘Kacci nu te jānapadā, mittāmaccā ca ñātakā;</gatha>
    <gatha type="last">Dubbhimakaṃsu janaka, kasmā te taṃ aruccatha’’.</gatha>
    <hangnum nr="264"/>
    <gatha type="1"> ‘‘Na  migājina jātucche <note>[jātucca (sī. pī.)]</note>, ahaṃ kañci kudācanaṃ;</gatha>
    <gatha type="last">Adhammena jine ñātiṃ, na cāpi ñātayo mamaṃ.</gatha>
    <hangnum nr="265"/>
    <gatha type="1"> ‘‘Disvāna lokavattantaṃ, khajjantaṃ kaddamīkataṃ;</gatha>
    <gatha type="last">Haññare bajjhare cettha, yattha sanno <note>[satto (sī.)]</note> puthujjano;</gatha>
    <gatha type="2">Etāhaṃ upamaṃ katvā, bhikkhakosmi migājina’’.</gatha>
    <hangnum nr="266"/>
    <gatha type="1"> ‘‘Ko nu te bhagavā satthā, kassetaṃ vacanaṃ suci;</gatha>
    <gatha type="last">Na hi kappaṃ vā vijjaṃ vā, paccakkhāya rathesabha;</gatha>
    <gatha type="last">Samaṇaṃ āhu vattantaṃ, yathā dukkhassatikkamo’’.</gatha>
    <hangnum nr="267"/>
    <gatha type="1"> ‘‘Na migājina jātucche, ahaṃ kañci kudācanaṃ;</gatha>
    <gatha type="last">Samaṇaṃ brāhmaṇaṃ vāpi, sakkatvā anupāvisiṃ’’.</gatha>
    <hangnum nr="268"/>
    <gatha type="1"> ‘‘Mahatā cānubhāvena, gacchanto siriyā jalaṃ;</gatha>
    <gatha type="last">Gīyamānesu gītesu, vajjamānesu vaggusu.</gatha>
    <hangnum nr="269"/>
    <gatha type="1"> ‘‘Tūriyatāḷasaṅghuṭṭhe <note>[turiyatāḷitasaṅghuṭṭhe (sī. pī.)]</note>, sammatālasamāhite;</gatha>
    <gatha type="2">Sa migājina maddakkhiṃ, phaliṃ <note>[phalaṃ (sī. pī. ka.)]</note> ambaṃ tirocchadaṃ;</gatha>
    <gatha type="last">Haññamānaṃ <note>[tujjamānaṃ (sī.), tudamānaṃ (syā.), taddamānaṃ (pī.), hatamānaṃ (ka.)]</note> manussehi, phalakāmehi jantubhi.</gatha>
    <hangnum nr="270"/>
    <gatha type="1"> ‘‘So  khohaṃ taṃ siriṃ hitvā, orohitvā migājina;</gatha>
    <gatha type="last">Mūlaṃ ambassupāgacchiṃ, phalino nipphalassa ca.</gatha>
    <hangnum nr="271"/>
    <gatha type="1"> ‘‘Phaliṃ <note>[phalaṃ (sī. pī. ka.)]</note> ambaṃ hataṃ disvā, viddhaṃstaṃ vinaḷīkataṃ;</gatha>
    <gatha type="last">Athekaṃ <note>[athetaṃ (sī. pī.)]</note> itaraṃ ambaṃ, nīlobhāsaṃ manoramaṃ.</gatha>
    <hangnum nr="272"/>
    <gatha type="1"> ‘‘Evameva nūnamhepi <note>[nūna amhe (sī. pī.)]</note>, issare bahukaṇṭake;</gatha>
    <gatha type="last">Amittā no vadhissanti, yathā ambo phalī hato.</gatha>
    <hangnum nr="273"/>
    <gatha type="1"> ‘‘Ajinamhi haññate dīpi, nāgo dantehi haññate;</gatha>
    <gatha type="2">Dhanamhi dhanino hanti, aniketamasanthavaṃ;</gatha>
    <gatha type="last">Phalī ambo aphalo ca, te satthāro ubho mama’’.</gatha>
    <hangnum nr="274"/>
    <gatha type="1"> ‘‘Sabbo jano pabyādhito, rājā pabbajito iti;</gatha>
    <gatha type="last">Hatthārohā anīkaṭṭhā, rathikā pattikārakā.</gatha>
    <hangnum nr="275"/>
    <gatha type="1"> ‘‘Assāsayitvā janataṃ, ṭhapayitvā paṭicchadaṃ;</gatha>
    <gatha type="last">Puttaṃ rajje ṭhapetvāna, atha pacchā pabbajissasi’’.</gatha>
    <hangnum nr="276"/>
    <gatha type="1"> ‘‘Cattā  mayā jānapadā, mittāmaccā ca ñātakā;</gatha>
    <gatha type="2">Santi puttā videhānaṃ, dīghāvu raṭṭhavaḍḍhano;</gatha>
    <gatha type="last">Te rajjaṃ kārayissanti, mithilāyaṃ pajāpati’’.</gatha>
    <hangnum nr="277"/>
    <gatha type="1"> ‘‘Ehi taṃ anusikkhāmi, yaṃ vākyaṃ mama ruccati;</gatha>
    <gatha type="2">Rajjaṃ tuvaṃ kārayasi <note>[kārayantī (sī. syā. pī.)]</note>, pāpaṃ duccaritaṃ bahuṃ;</gatha>
    <gatha type="last">Kāyena vācā manasā, yena gacchasi <note>[kañchisi (sī. pī.)]</note> duggatiṃ.</gatha>
    <hangnum nr="278"/>
    <gatha type="1"> ‘‘Paradinnakena paraniṭṭhitena, piṇḍena yāpehi sa dhīradhammo’’.</gatha>
    <hangnum nr="279"/>
    <gatha type="1"> ‘‘Yopi  catutthe bhattakāle na bhuñje, ajuṭṭhamārīva <note>[ajaddhumārīva (sī.), ajjhuṭṭhamāriva (syā.), ajaddhumāriva (pī.) majjhimanikāye, aṅguttaranikāye ca passitabbaṃ]</note> khudāya miyye;</gatha>
    <gatha type="2">Na tveva piṇḍaṃ luḷitaṃ anariyaṃ, kulaputtarūpo sappuriso na seve;</gatha>
    <gatha type="last">Tayidaṃ na sādhu tayidaṃ na suṭṭhu, sunakhucchiṭṭhakaṃ janaka bhuñjase tuvaṃ’’.</gatha>
    <hangnum nr="280"/>
    <gatha type="1"> ‘‘Na  cāpi me sīvali so abhakkho, yaṃ hoti cattaṃ gihino sunassa vā;</gatha>
    <gatha type="last">Ye keci bhogā idha dhammaladdhā, sabbo so bhakkho anavayoti <note>[anavajjoti (sī. pī.)]</note> vutto’’.</gatha>
    <hangnum nr="281"/>
    <gatha type="1"> ‘‘Kumārike upaseniye, niccaṃ niggaḷamaṇḍite;</gatha>
    <gatha type="last">Kasmā te eko bhujo janati, eko te na janatī bhujo’’.</gatha>
    <hangnum nr="282"/>
    <gatha type="1"> ‘‘Imasmiṃ me samaṇa hatthe, paṭimukkā dunīvarā <note>[dunīdhurā (sī. pī.)]</note>;</gatha>
    <gatha type="last">Saṅghātā <note>[saṃghaṭṭā (syā. ka.)]</note> jāyate saddo, dutiyasseva sā gati.</gatha>
    <hangnum nr="283"/>
    <gatha type="1"> ‘‘Imasmiṃ me samaṇa hatthe, paṭimukko ekanīvaro <note>[ekanīdhuro (sī. pī.)]</note>;</gatha>
    <gatha type="last">So adutiyo na janati, munibhūtova tiṭṭhati.</gatha>
    <hangnum nr="284"/>
    <gatha type="1"> ‘‘Vivādappatto <note>[vivādamatto (pī.)]</note> dutiyo, keneko vivadissati;</gatha>
    <gatha type="last">Tassa te saggakāmassa, ekattamuparocataṃ’’.</gatha>
    <hangnum nr="285"/>
    <gatha type="1"> ‘‘Suṇāsi sīvali kathā <note>[gāthā (sī. syā. pī.)]</note>, kumāriyā paveditā;</gatha>
    <gatha type="last">Pesiyā <note>[pessiyā (sī. pī.)]</note> maṃ garahittho, dutiyasseva sā gati.</gatha>
    <hangnum nr="286"/>
    <gatha type="1"> ‘‘Ayaṃ  dvedhāpatho bhadde, anuciṇṇo pathāvihi;</gatha>
    <gatha type="last">Tesaṃ tvaṃ ekaṃ gaṇhāhi, ahamekaṃ punāparaṃ.</gatha>
    <hangnum nr="287"/>
    <gatha type="1"> ‘‘Māvaca <note>[neva (sī. pī.), mā ca (syā. ka.)]</note> maṃ tvaṃ pati meti, nāhaṃ <note>[māhaṃ (sī. pī.)]</note> bhariyāti vā puna’’;</gatha>
    <gatha type="last">‘‘Imameva kathayantā, thūṇaṃ nagarupāgamuṃ.</gatha>
    <hangnum nr="288"/>
    <gatha type="1"> ‘‘Koṭṭhake usukārassa, bhattakāle upaṭṭhite;</gatha>
    <gatha type="2">Tatrā ca so usukāro, (ekaṃ daṇḍaṃ ujuṃ kataṃ;) <note>[( ) natthi bahūsu]</note></gatha>
    <gatha type="last">Ekañca cakkhuṃ niggayha, jimhamekena pekkhati’’.</gatha>
    <hangnum nr="289"/>
    <gatha type="1"> ‘‘Evaṃ  no sādhu passasi, usukāra suṇohi me;</gatha>
    <gatha type="last">Yadekaṃ cakkhuṃ niggayha, jimhamekena pekkhasi’’.</gatha>
    <hangnum nr="290"/>
    <gatha type="1"> ‘‘Dvīhi  samaṇa cakkhūhi, visālaṃ viya khāyati;</gatha>
    <gatha type="last">Asampatvā paramaṃ <note>[paraṃ (sī. pī.)]</note> liṅgaṃ, nujubhāvāya kappati.</gatha>
    <hangnum nr="291"/>
    <gatha type="1"> ‘‘Ekañca cakkhuṃ niggayha, jimhamekena pekkhato;</gatha>
    <gatha type="last">Sampatvā paramaṃ liṅgaṃ, ujubhāvāya kappati.</gatha>
    <hangnum nr="292"/>
    <gatha type="1"> ‘‘Vivādappatto <note>[vivādamatto (pī.)]</note> dutiyo, keneko vivadissati;</gatha>
    <gatha type="last">Tassa te saggakāmassa, ekattamuparocataṃ’’.</gatha>
    <hangnum nr="293"/>
    <gatha type="1"> ‘‘Suṇāsi sīvali kathā <note>[gāthā (sī. syā. pī.)]</note>, usukārena veditā;</gatha>
    <gatha type="last">Pesiyā maṃ garahittho, dutiyasseva sā gati.</gatha>
    <hangnum nr="294"/>
    <gatha type="1"> ‘‘Ayaṃ dvedhāpatho bhadde, anuciṇṇo pathāvihi;</gatha>
    <gatha type="last">Tesaṃ tvaṃ ekaṃ gaṇhāhi, ahamekaṃ punāparaṃ.</gatha>
    <hangnum nr="295"/>
    <gatha type="1"> ‘‘Māvaca maṃ tvaṃ pati meti, nāhaṃ bhariyāti vā puna’’;</gatha>
    <gatha type="last">‘‘Muñjāvesikā  pavāḷhā, ekā vihara sīvalī’’ti.</gatha>
    <centered>Mahājanakajātakaṃ dutiyaṃ.</centered>
    <hangnum/>
    <paragraph> 540. Suvaṇṇasāmajātakaṃ (3)</paragraph>
    <hangnum nr="296"/>
    <gatha type="1"> ‘‘Ko nu maṃ usunā vijjhi, pamattaṃ udahārakaṃ <note>[hārikaṃ (syā.), hāriyaṃ (ka.)]</note>;</gatha>
    <gatha type="last">Khattiyo brāhmaṇo vesso, ko maṃ viddhā nilīyasi.</gatha>
    <hangnum nr="297"/>
    <gatha type="1"> ‘‘Na me maṃsāni khajjāni, cammenattho na vijjati;</gatha>
    <gatha type="last">Atha kena nu vaṇṇena, viddheyyaṃ maṃ amaññatha.</gatha>
    <hangnum nr="298"/>
    <gatha type="1"> ‘‘Ko vā tvaṃ kassa vā putto, kathaṃ jānemu taṃ mayaṃ;</gatha>
    <gatha type="last">Puṭṭho me samma akkhāhi, kiṃ maṃ viddhā nilīyasi’’.</gatha>
    <hangnum nr="299"/>
    <gatha type="1"> ‘‘Rājāhamasmi kāsīnaṃ, pīḷiyakkhoti maṃ vidū;</gatha>
    <gatha type="last">Lobhā raṭṭhaṃ pahitvāna, migamesaṃ carāmahaṃ.</gatha>
    <hangnum nr="300"/>
    <gatha type="1"> ‘‘Issatthe casmi kusalo, daḷhadhammoti vissuto;</gatha>
    <gatha type="last">Nāgopi me na mucceyya, āgato usupātanaṃ.</gatha>
    <hangnum nr="301"/>
    <gatha type="1"> ‘‘Ko  vā tvaṃ kassa vā putto <note>[tvaṃ ca kassa vā puttosi (sī. pī.)]</note>, kathaṃ jānemu taṃ mayaṃ;</gatha>
    <gatha type="last">Pituno attano cāpi, nāmagottaṃ pavedaya’’.</gatha>
    <hangnum nr="302"/>
    <gatha type="1"> ‘‘Nesādaputto bhaddante, sāmo iti maṃ ñātayo;</gatha>
    <gatha type="last">Āmantayiṃsu jīvantaṃ, svajjevāhaṃ gato <note>[svājjevaṅgato (syā.), svajjevaṅgate (ka.)]</note> saye.</gatha>
    <hangnum nr="303"/>
    <gatha type="1"> ‘‘Viddhosmi puthusallena, savisena yathā migo;</gatha>
    <gatha type="last">Sakamhi lohite rāja, passa semi paripluto.</gatha>
    <hangnum nr="304"/>
    <gatha type="1"> ‘‘Paṭivāmagataṃ <note>[paṭidhamma gataṃ (sī. pī.)]</note> sallaṃ, passa dhimhāmi <note>[vihāmhi (sī. pī.)]</note> lohitaṃ;</gatha>
    <gatha type="last">Āturo tyānupucchāmi, kiṃ maṃ viddhā nilīyasi.</gatha>
    <hangnum nr="305"/>
    <gatha type="1"> ‘‘Ajinamhi haññate dīpi, nāgo dantehi haññate;</gatha>
    <gatha type="last">Atha kena nu vaṇṇena, viddheyyaṃ maṃ amaññatha’’.</gatha>
    <hangnum nr="306"/>
    <gatha type="1"> ‘‘Migo upaṭṭhito āsi, āgato usupātanaṃ;</gatha>
    <gatha type="last">Taṃ disvā ubbijī sāma, tena kodho mamāvisi’’.</gatha>
    <hangnum nr="307"/>
    <gatha type="1"> ‘‘Yato sarāmi attānaṃ, yato pattosmi viññutaṃ;</gatha>
    <gatha type="last">Na maṃ migā uttasanti, araññe sāpadānipi.</gatha>
    <hangnum nr="308"/>
    <gatha type="1"> ‘‘Yato nidhiṃ parihariṃ, yato pattosmi yobbanaṃ;</gatha>
    <gatha type="last">Na maṃ migā uttasanti, araññe sāpadānipi.</gatha>
    <hangnum nr="309"/>
    <gatha type="1"> ‘‘Bhīrū kimpurisā rāja, pabbate gandhamādane;</gatha>
    <gatha type="last">Sammodamānā gacchāma, pabbatāni vanāni ca.</gatha>
    <hangnum nr="310"/>
    <gatha type="1"> (‘‘Na maṃ migā uttasanti, araññe sāpadānipi;) <note>[( ) natthi sī. syā. pī. potthakesu]</note></gatha>
    <gatha type="last">Atha kena nu vaṇṇena, utrāsanti migā mamaṃ’’ <note>[utrāse so migo mamaṃ (sī. pī.)]</note>.</gatha>
    <hangnum nr="311"/>
    <gatha type="1"> ‘‘Na taṃ tasa <note>[na taddasā (sī. pī.)]</note> migo sāma, kiṃ tāhaṃ alikaṃ bhaṇe;</gatha>
    <gatha type="last">Kodhalobhābhibhūtāhaṃ, usuṃ te taṃ avassajiṃ <note>[avissajiṃ (syā.)]</note>.</gatha>
    <hangnum nr="312"/>
    <gatha type="1"> ‘‘Kuto nu sāma āgamma, kassa vā pahito tuvaṃ;</gatha>
    <gatha type="last">Udahāro nadiṃ gaccha, āgato migasammataṃ’’.</gatha>
    <hangnum nr="313"/>
    <gatha type="1"> ‘‘Andhā  mātāpitā mayhaṃ, te bharāmi brahāvane;</gatha>
    <gatha type="last">Tesāhaṃ udakāhāro, āgato migasammataṃ.</gatha>
    <hangnum nr="314"/>
    <gatha type="1"> ‘‘Atthi nesaṃ usāmattaṃ, atha sāhassa jīvitaṃ;</gatha>
    <gatha type="last">Udakassa alābhena , maññe andhā marissare.</gatha>
    <hangnum nr="315"/>
    <gatha type="1"> ‘‘Na me idaṃ tathā dukkhaṃ, labbhā hi pumunā idaṃ;</gatha>
    <gatha type="last">Yañca ammaṃ na passāmi, taṃ me dukkhataraṃ ito.</gatha>
    <hangnum nr="316"/>
    <gatha type="1"> ‘‘Na  me idaṃ tathā dukkhaṃ, labbhā hi pumunā idaṃ;</gatha>
    <gatha type="last">Yañca tātaṃ na passāmi, taṃ me dukkhataraṃ ito.</gatha>
    <hangnum nr="317"/>
    <gatha type="1"> ‘‘Sā nūna kapaṇā ammā, cirarattāya rucchati <note>[ruccati (ka.)]</note>;</gatha>
    <gatha type="last">Aḍḍharatteva ratte vā, nadīva avasucchati <note>[avasussati (syā.)]</note>.</gatha>
    <hangnum nr="318"/>
    <gatha type="1"> ‘‘So nūna kapaṇo tāto, cirarattāya rucchati <note>[ruccati (ka.)]</note>;</gatha>
    <gatha type="last">Aḍḍharatteva ratte vā, nadīva avasucchati <note>[avasussati (syā.)]</note>.</gatha>
    <hangnum nr="319"/>
    <gatha type="1"> ‘‘Uṭṭhānapādacariyāya <note>[pāricariyāya (sī. pī.)]</note>, pādasambāhanassa ca;</gatha>
    <gatha type="last">Sāma tāta vilapantā, hiṇḍissanti brahāvane.</gatha>
    <hangnum nr="320"/>
    <gatha type="1"> ‘‘Idampi dutiyaṃ sallaṃ, kampeti hadayaṃ mamaṃ;</gatha>
    <gatha type="last">Yañca andhe na passāmi, maññe hissāmi <note>[yañca hessāmi (sī. pī.), taṃ meṃ hissāmi (ka.)]</note> jīvitaṃ’’.</gatha>
    <hangnum nr="321"/>
    <gatha type="1"> ‘‘Mā bāḷhaṃ paridevesi, sāma kalyāṇadassana;</gatha>
    <gatha type="last">Ahaṃ kammakaro hutvā, bharissaṃ te brahāvane.</gatha>
    <hangnum nr="322"/>
    <gatha type="1"> ‘‘Issatthe casmi kusalo, daḷhadhammoti vissuto;</gatha>
    <gatha type="last">Ahaṃ kammakaro hutvā, bharissaṃ te brahāvane.</gatha>
    <hangnum nr="323"/>
    <gatha type="1"> ‘‘Migānaṃ <note>[magānaṃ (ka.)]</note> vighāsamanvesaṃ, vanamūlaphalāni ca;</gatha>
    <gatha type="last">Ahaṃ kammakaro hutvā, bharissaṃ te brahāvane.</gatha>
    <hangnum nr="324"/>
    <gatha type="1"> ‘‘Katamaṃ taṃ vanaṃ sāma, yattha mātāpitā tava;</gatha>
    <gatha type="last">Ahaṃ  te tathā bharissaṃ, yathā te abharī tuvaṃ’’.</gatha>
    <hangnum nr="325"/>
    <gatha type="1"> ‘‘Ayaṃ  ekapadī rāja, yoyaṃ ussīsake mama;</gatha>
    <gatha type="2">Ito gantvā aḍḍhakosaṃ, tattha nesaṃ agārakaṃ;</gatha>
    <gatha type="last">Yattha mātāpitā mayhaṃ, te bharassu ito gato.</gatha>
    <hangnum nr="326"/>
    <gatha type="1"> ‘‘Namo te kāsirājatthu, namo te kāsivaḍḍhana;</gatha>
    <gatha type="last">Andhā mātāpitā mayhaṃ, te bharassu brahāvane.</gatha>
    <hangnum nr="327"/>
    <gatha type="1"> ‘‘Añjaliṃ te paggaṇhāmi, kāsirāja namatthu te;</gatha>
    <gatha type="last">Mātaraṃ pitaraṃ mayhaṃ, vutto vajjāsi vandanaṃ’’.</gatha>
    <hangnum nr="328"/>
    <gatha type="1"> ‘‘Idaṃ vatvāna so sāmo, yuvā kalyāṇadassano;</gatha>
    <gatha type="last">Mucchito visavegena, visaññī samapajjatha.</gatha>
    <hangnum nr="329"/>
    <gatha type="1"> ‘‘Sa rājā paridevesi, bahuṃ kāruññasañhitaṃ;</gatha>
    <gatha type="2">Ajarāmarohaṃ āsiṃ, ajjetaṃ ñāmi <note>[ajjahaññāmi (ka.)]</note> no pure;</gatha>
    <gatha type="last">Sāmaṃ kālaṅkataṃ disvā, natthi maccussa nāgamo.</gatha>
    <hangnum nr="330"/>
    <gatha type="1"> ‘‘Yassu  maṃ paṭimanteti, savisena samappito;</gatha>
    <gatha type="last">Svajjevaṃ gate kāle, na kiñci mabhibhāsati.</gatha>
    <hangnum nr="331"/>
    <gatha type="1"> ‘‘Nirayaṃ nūna gacchāmi, ettha me natthi saṃsayo;</gatha>
    <gatha type="last">Tadā hi pakataṃ pāpaṃ, cirarattāya kibbisaṃ.</gatha>
    <hangnum nr="332"/>
    <gatha type="1"> ‘‘Bhavanti tassa vattāro, gāme kibbisakārako;</gatha>
    <gatha type="last">Araññe nimmanussamhi, ko maṃ vattumarahati.</gatha>
    <hangnum nr="333"/>
    <gatha type="1"> ‘‘Sārayanti hi kammāni, gāme saṃgaccha māṇavā;</gatha>
    <gatha type="last">Araññe  nimmanussamhi, ko nu maṃ sārayissati’’.</gatha>
    <hangnum nr="334"/>
    <gatha type="1"> ‘‘Sā devatā antarahitā, pabbate gandhamādane;</gatha>
    <gatha type="last">Raññova anukampāya, imā gāthā abhāsatha.</gatha>
    <hangnum nr="335"/>
    <gatha type="1"> ‘‘Āguṃ kira mahārāja, akari <note>[akarā (sī.)]</note> kamma dukkaṭaṃ;</gatha>
    <gatha type="last">Adūsakā pitāputtā, tayo ekūsunā hatā.</gatha>
    <hangnum nr="336"/>
    <gatha type="1"> ‘‘Ehi taṃ anusikkhāmi, yathā te sugatī siyā;</gatha>
    <gatha type="last">Dhammenandhe vane posa, maññehaṃ sugatī tayā.</gatha>
    <hangnum nr="337"/>
    <gatha type="1"> ‘‘Sa  rājā paridevitvā, bahuṃ kāruññasañhitaṃ;</gatha>
    <gatha type="last">Udakakumbhamādāya, pakkāmi dakkhiṇāmukho.</gatha>
    <hangnum nr="338"/>
    <gatha type="1"> ‘‘Kassa nu eso padasaddo, manussasseva āgato;</gatha>
    <gatha type="last">Neso sāmassa nigghoso, ko nu tvamasi mārisa.</gatha>
    <hangnum nr="339"/>
    <gatha type="1"> ‘‘Santañhi sāmo vajati, santaṃ pādāni neyati <note>[uttahi (sī.)]</note>;</gatha>
    <gatha type="last">Neso sāmassa nigghoso, ko nu tvamasi mārisa’’.</gatha>
    <hangnum nr="340"/>
    <gatha type="1"> ‘‘Rājāhamasmi kāsīnaṃ, pīḷiyakkhoti maṃ vidū;</gatha>
    <gatha type="last">Lobhā raṭṭhaṃ pahitvāna, migamesaṃ carāmahaṃ.</gatha>
    <hangnum nr="341"/>
    <gatha type="1"> ‘‘Issatthe casmi kusalo, daḷhadhammoti vissuto;</gatha>
    <gatha type="last">Nāgopi me na mucceyya, āgato usupātanaṃ’’.</gatha>
    <hangnum nr="342"/>
    <gatha type="1"> ‘‘Svāgataṃ te mahārāja, atho te adurāgataṃ;</gatha>
    <gatha type="last">Issarosi anuppatto, yaṃ idhatthi pavedaya.</gatha>
    <hangnum nr="343"/>
    <gatha type="1"> ‘‘Tindukāni piyālāni, madhuke kāsumāriyo;</gatha>
    <gatha type="last">Phalāni  khuddakappāni, bhuñja rāja varaṃ varaṃ.</gatha>
    <hangnum nr="344"/>
    <gatha type="1"> ‘‘Idampi pānīyaṃ sītaṃ, ābhataṃ girigabbharā;</gatha>
    <gatha type="last">Tato piva mahārāja, sace tvaṃ abhikaṅkhasi’’.</gatha>
    <hangnum nr="345"/>
    <gatha type="1"> ‘‘Nālaṃ  andhā vane daṭṭhuṃ, ko nu vo phalamāhari;</gatha>
    <gatha type="last">Anandhassevayaṃ sammā, nivāpo mayha khāyati’’.</gatha>
    <hangnum nr="346"/>
    <gatha type="1"> ‘‘Daharo yuvā nātibrahā, sāmo kalyāṇadassano;</gatha>
    <gatha type="last">Dīghassa kesā asitā, atho sūnagga <note>[sonagga (ka.)]</note> vellitā.</gatha>
    <hangnum nr="347"/>
    <gatha type="1"> ‘‘So have phalamāharitvā, ito ādāya <note>[ādā (sī. pī.)]</note> kamaṇḍaluṃ;</gatha>
    <gatha type="last">Nadiṃ gato udahāro, maññe na dūramāgato’’.</gatha>
    <hangnum nr="348"/>
    <gatha type="1"> ‘‘Ahaṃ taṃ avadhiṃ sāmaṃ, yo tuyhaṃ paricārako;</gatha>
    <gatha type="last">Yaṃ kumāraṃ pavedetha, sāmaṃ kalyāṇadassanaṃ.</gatha>
    <hangnum nr="349"/>
    <gatha type="1"> ‘‘Dīghassa kesā asitā, atho sūnaggavellitā;</gatha>
    <gatha type="last">Tesu lohitalittesu, seti sāmo mayā hato’’.</gatha>
    <hangnum nr="350"/>
    <gatha type="1"> ‘‘Kena  dukūlamantesi, hato sāmoti vādinā;</gatha>
    <gatha type="last">Hato sāmoti sutvāna, hadayaṃ me pavedhati.</gatha>
    <hangnum nr="351"/>
    <gatha type="1"> ‘‘Assatthasseva taruṇaṃ, pavāḷaṃ māluteritaṃ;</gatha>
    <gatha type="last">Hato sāmoti sutvāna, hadayaṃ me pavedhati’’.</gatha>
    <hangnum nr="352"/>
    <gatha type="1"> ‘‘Pārike kāsirājāyaṃ, so sāmaṃ migasammate;</gatha>
    <gatha type="last">Kodhasā usunā vijjhi, tassa mā pāpamicchimhā’’.</gatha>
    <hangnum nr="353"/>
    <gatha type="1"> ‘‘Kicchā laddho piyo putto, yo andhe abharī vane;</gatha>
    <gatha type="last">Taṃ  ekaputtaṃ ghātimhi, kathaṃ cittaṃ na kopaye’’.</gatha>
    <hangnum nr="354"/>
    <gatha type="1"> ‘‘Kicchā laddho piyo putto, yo andhe abharī vane;</gatha>
    <gatha type="last">Taṃ ekaputtaṃ ghātimhi, akkodhaṃ āhu paṇḍitā’’.</gatha>
    <hangnum nr="355"/>
    <gatha type="1"> ‘‘Mā bāḷhaṃ paridevetha, hato sāmoti vādinā;</gatha>
    <gatha type="last">Ahaṃ kammakaro hutvā, bharissāmi brahāvane.</gatha>
    <hangnum nr="356"/>
    <gatha type="1"> ‘‘Issatthe casmi kusalo, daḷhadhammoti vissuto;</gatha>
    <gatha type="last">Ahaṃ kammakaro hutvā, bharissāmi brahāvane.</gatha>
    <hangnum nr="357"/>
    <gatha type="1"> ‘‘Migānaṃ vighāsamanvesaṃ, vanamūlaphalāni ca;</gatha>
    <gatha type="last">Ahaṃ kammakaro hutvā, bharissāmi brahāvane’’.</gatha>
    <hangnum nr="358"/>
    <gatha type="1"> ‘‘Nesa dhammo mahārāja, netaṃ amhesu kappati;</gatha>
    <gatha type="last">Rājā tvamasi amhākaṃ, pāde vandāma te mayaṃ’’.</gatha>
    <hangnum nr="359"/>
    <gatha type="1"> ‘‘Dhammaṃ nesāda bhaṇatha, katā apacitī tayā;</gatha>
    <gatha type="last">Pitā tvamasi <note>[tvamahi (?)]</note> amhākaṃ, mātā tvamasi pārike’’.</gatha>
    <hangnum nr="360"/>
    <gatha type="1"> ‘‘Namo  te kāsirājatthu, namo te kāsivaḍḍhana;</gatha>
    <gatha type="last">Añjaliṃ te paggaṇhāma, yāva sāmānupāpaya.</gatha>
    <hangnum nr="361"/>
    <gatha type="1"> ‘‘Tassa pāde samajjantā <note>[pavaṭṭantā (pī.)]</note>, mukhañca bhujadassanaṃ;</gatha>
    <gatha type="last">Saṃsumbhamānā attānaṃ, kālamāgamayāmase’’.</gatha>
    <hangnum nr="362"/>
    <gatha type="1"> ‘‘Brahā vāḷamigākiṇṇaṃ, ākāsantaṃva dissati;</gatha>
    <gatha type="last">Yattha sāmo hato seti, candova patito chamā.</gatha>
    <hangnum nr="363"/>
    <gatha type="1"> ‘‘Brahā  vāḷamigākiṇṇaṃ, ākāsantaṃva dissati;</gatha>
    <gatha type="last">Yattha sāmo hato seti, sūriyova patito chamā.</gatha>
    <hangnum nr="364"/>
    <gatha type="1"> ‘‘Brahā vāḷamigākiṇṇaṃ, ākāsantaṃva dissati;</gatha>
    <gatha type="last">Yattha sāmo hato seti, paṃsunā patikuntito <note>[kuṇṭhito (sī. syā. pī.) evamuparipi]</note>.</gatha>
    <hangnum nr="365"/>
    <gatha type="1"> ‘‘Brahā vāḷamigākiṇṇaṃ, ākāsantaṃva dissati;</gatha>
    <gatha type="last">Yattha sāmo hato seti, idheva vasathassame’’.</gatha>
    <hangnum nr="366"/>
    <gatha type="1"> ‘‘Yadi tattha sahassāni, satāni niyutāni <note>[nahutāni (sī. syā. pī.)]</note> ca;</gatha>
    <gatha type="last">Nevamhākaṃ bhayaṃ koci, vane vāḷesu vijjati’’.</gatha>
    <hangnum nr="367"/>
    <gatha type="1"> ‘‘Tato andhānamādāya, kāsirājā brahāvane;</gatha>
    <gatha type="last">Hatthe gahetvā pakkāmi, yattha sāmo hato ahu.</gatha>
    <hangnum nr="368"/>
    <gatha type="1"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha>
    <gatha type="last">Apaviddhaṃ brahāraññe, candaṃva patitaṃ chamā.</gatha>
    <hangnum nr="369"/>
    <gatha type="1"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha>
    <gatha type="last">Apaviddhaṃ brahāraññe, sūriyaṃva patitaṃ chamā.</gatha>
    <hangnum nr="370"/>
    <gatha type="1"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha>
    <gatha type="last">Apaviddhaṃ brahāraññe, kalūnaṃ <note>[karuṇaṃ (sī. pī.)]</note> paridevayuṃ.</gatha>
    <hangnum nr="371"/>
    <gatha type="1"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha>
    <gatha type="last">Bāhā paggayha pakkanduṃ, adhammo kira bho iti.</gatha>
    <hangnum nr="372"/>
    <gatha type="1"> ‘‘Bāḷhaṃ kho tvaṃ pamattosi, sāma kalyāṇadassana;</gatha>
    <gatha type="last">Yo ajjevaṃ <note>[svajjevaṃ (ka.) evamuparipi]</note> gate kāle, na kiñci mabhibhāsasi.</gatha>
    <hangnum nr="373"/>
    <gatha type="1"> ‘‘Bāḷhaṃ  kho tvaṃ padittosi, sāma kalyāṇadassana;</gatha>
    <gatha type="last">Yo ajjevaṃ gate kāle, na kiñci mabhibhāsasi.</gatha>
    <hangnum nr="374"/>
    <gatha type="1"> ‘‘Bāḷhaṃ kho tvaṃ pakuddhosi, sāma kalyāṇadassana;</gatha>
    <gatha type="last">Yo ajjevaṃ gate kāle, na kiñci mabhibhāsasi.</gatha>
    <hangnum nr="375"/>
    <gatha type="1"> ‘‘Bāḷhaṃ  kho tvaṃ pasuttosi, sāma kalyāṇadassana;</gatha>
    <gatha type="last">Yo ajjevaṃ gate kāle, na kiñci mabhibhāsasi.</gatha>
    <hangnum nr="376"/>
    <gatha type="1"> ‘‘Bāḷhaṃ  kho tvaṃ vimanosi, sāma kalyāṇadassana;</gatha>
    <gatha type="last">Yo ajjevaṃ gate kāle, na kiñci mabhibhāsasi.</gatha>
    <hangnum nr="377"/>
    <gatha type="1"> ‘‘Jaṭaṃ valinaṃ paṃsugataṃ <note>[paṅkahataṃ (sī. pī.)]</note>, ko dāni saṇṭhapessati <note>[saṇṭhapessati (sī. syā. pī.)]</note>;</gatha>
    <gatha type="last">Sāmo ayaṃ kālaṅkato, andhānaṃ paricārako.</gatha>
    <hangnum nr="378"/>
    <gatha type="1"> ‘‘Ko me sammajjamādāya <note>[ce sammajjanādāya (sī.), no sammajjanādāya (syā.), me sammajjanādāya (pī.)]</note>, sammajjissati assamaṃ;</gatha>
    <gatha type="last">Sāmo ayaṃ kālaṅkato, andhānaṃ paricārako.</gatha>
    <hangnum nr="379"/>
    <gatha type="1"> ‘‘Ko dāni nhāpayissati, sītenuṇhodakena ca;</gatha>
    <gatha type="last">Sāmo ayaṃ kālaṅkato, andhānaṃ paricārako.</gatha>
    <hangnum nr="380"/>
    <gatha type="1"> ‘‘Ko dāni bhojayissati, vanamūlaphalāni ca;</gatha>
    <gatha type="last">Sāmo ayaṃ kālaṅkato, andhānaṃ paricārako’’.</gatha>
    <hangnum nr="381"/>
    <gatha type="1"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha>
    <gatha type="last">Aṭṭitā puttasokena, mātā saccaṃ abhāsatha.</gatha>
    <hangnum nr="382"/>
    <gatha type="1"> ‘‘Yena saccenayaṃ sāmo, dhammacārī pure ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="383"/>
    <gatha type="1"> ‘‘Yena  saccenayaṃ sāmo, brahmacārī pure ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="384"/>
    <gatha type="1"> ‘‘Yena saccenayaṃ sāmo, saccavādī pure ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="385"/>
    <gatha type="1"> ‘‘Yena saccenayaṃ sāmo, mātāpettibharo <note>[mātāpetibharo (syā.), mātāpittibharo (ka.)]</note> ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="386"/>
    <gatha type="1"> ‘‘Yena saccenayaṃ sāmo, kule jeṭṭhāpacāyiko;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="387"/>
    <gatha type="1"> ‘‘Yena saccenayaṃ sāmo, pāṇā piyataro mama;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="388"/>
    <gatha type="1"> ‘‘Yaṃ  kiñcitthi kataṃ puññaṃ, mayhañceva pitucca te;</gatha>
    <gatha type="last">Sabbena tena kusalena, visaṃ sāmassa haññatu’’.</gatha>
    <hangnum nr="389"/>
    <gatha type="1"> ‘‘Disvāna patitaṃ sāmaṃ, puttakaṃ paṃsukunthitaṃ;</gatha>
    <gatha type="last">Aṭṭito puttasokena, pitā saccaṃ abhāsatha.</gatha>
    <hangnum nr="390"/>
    <gatha type="1"> ‘‘Yena  saccenayaṃ sāmo, dhammacārī pure ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="391"/>
    <gatha type="1"> ‘‘Yena saccenayaṃ sāmo, brahmacārī pure ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="392"/>
    <gatha type="1"> ‘‘Yena saccenayaṃ sāmo, saccavādī pure ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="393"/>
    <gatha type="1"> ‘‘Yena  saccenayaṃ sāmo, mātāpettibharo ahu;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="394"/>
    <gatha type="1"> ‘‘Yena saccenayaṃ sāmo, kule jeṭṭhāpacāyiko;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="395"/>
    <gatha type="1"> ‘‘Yena saccenayaṃ sāmo, pāṇā piyataro mama;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="396"/>
    <gatha type="1"> ‘‘Yaṃ kiñcitthi <note>[kiñcatthi (sī. pī.)]</note> kataṃ puññaṃ, mayhañceva mātucca te;</gatha>
    <gatha type="last">Sabbena tena kusalena, visaṃ sāmassa haññatu.</gatha>
    <hangnum nr="397"/>
    <gatha type="1"> ‘‘Sā devatā antarahitā, pabbate gandhamādane;</gatha>
    <gatha type="last">Sāmassa anukampāya, imaṃ saccaṃ abhāsatha.</gatha>
    <hangnum nr="398"/>
    <gatha type="1"> ‘‘Pabbatyāhaṃ gandhamādane, cirarattanivāsinī <note>[ciraṃ rattaṃ nivāsinī (syā.)]</note>;</gatha>
    <gatha type="2">Na me piyataro koci, añño sāmena <note>[sāmā na (sī. pī.)]</note> vijjati;</gatha>
    <gatha type="last">Etena saccavajjena, visaṃ sāmassa haññatu.</gatha>
    <hangnum nr="399"/>
    <gatha type="1"> ‘‘Sabbe vanā gandhamayā, pabbate gandhamādane;</gatha>
    <gatha type="last">Etena saccavajjena, visaṃ sāmassa haññatu’’.</gatha>
    <hangnum nr="400"/>
    <gatha type="1"> Tesaṃ  lālappamānānaṃ, bahuṃ kāruññasañhitaṃ;</gatha>
    <gatha type="last">Khippaṃ sāmo samuṭṭhāsi, yuvā kalyāṇadassano.</gatha>
    <hangnum nr="401"/>
    <gatha type="1"> ‘‘Sāmohamasmi bhaddaṃ vo <note>[bhaddante (ka.)]</note>, sotthināmhi samuṭṭhito;</gatha>
    <gatha type="last">Mā bāḷhaṃ paridevetha, mañjunābhivadetha maṃ’’.</gatha>
    <hangnum nr="402"/>
    <gatha type="1"> ‘‘Svāgataṃ te mahārāja, atho te adurāgataṃ;</gatha>
    <gatha type="last">Issarosi  anuppatto, yaṃ idhatthi pavedaya.</gatha>
    <hangnum nr="403"/>
    <gatha type="1"> ‘‘Tindukāni piyālāni, madhuke kāsumāriyo;</gatha>
    <gatha type="last">Phalāni khuddakappāni, bhuñja rāja varaṃ varaṃ.</gatha>
    <hangnum nr="404"/>
    <gatha type="1"> ‘‘Atthi  me pāniyaṃ sītaṃ, ābhataṃ girigabbharā;</gatha>
    <gatha type="last">Tato piva mahārāja, sace tvaṃ abhikaṅkhasi’’.</gatha>
    <hangnum nr="405"/>
    <gatha type="1"> ‘‘Sammuyhāmi pamuyhāmi, sabbā muyhanti me disā;</gatha>
    <gatha type="last">Petaṃ taṃ sāmamaddakkhiṃ, ko nu tvaṃ sāma jīvasi’’.</gatha>
    <hangnum nr="406"/>
    <gatha type="1"> ‘‘Api jīvaṃ mahārāja, purisaṃ gāḷhavedanaṃ;</gatha>
    <gatha type="last">Upanītamanasaṅkappaṃ, jīvantaṃ maññate mataṃ.</gatha>
    <hangnum nr="407"/>
    <gatha type="1"> ‘‘Api jīvaṃ mahārāja, purisaṃ gāḷhavedanaṃ;</gatha>
    <gatha type="last">Taṃ nirodhagataṃ santaṃ, jīvantaṃ maññate mataṃ.</gatha>
    <hangnum nr="408"/>
    <gatha type="1"> ‘‘Yo mātaraṃ pitaraṃ vā, macco dhammena posati;</gatha>
    <gatha type="last">Devāpi naṃ tikicchanti, mātāpettibharaṃ naraṃ.</gatha>
    <hangnum nr="409"/>
    <gatha type="1"> ‘‘Yo mātaraṃ pitaraṃ vā, macco dhammena posati;</gatha>
    <gatha type="last">Idheva naṃ pasaṃsanti, pecca sagge pamodati’’.</gatha>
    <hangnum nr="410"/>
    <gatha type="1"> ‘‘Esa bhiyyo pamuyhāmi, sabbā muyhanti me disā;</gatha>
    <gatha type="last">Saraṇaṃ taṃ sāma gacchāmi <note>[saraṇaṃ sāma gacchāmi (syā. ka.)]</note>, tvañca me saraṇaṃ bhava’’.</gatha>
    <hangnum nr="411"/>
    <gatha type="1"> ‘‘Dhammaṃ cara mahārāja, mātāpitūsu khattiya;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="412"/>
    <gatha type="1"> ‘‘Dhammaṃ cara mahārāja, puttadāresu khattiya;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="413"/>
    <gatha type="1"> ‘‘Dhammaṃ  cara mahārāja, mittāmaccesu khattiya;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="414"/>
    <gatha type="1"> ‘‘Dhammaṃ cara mahārāja, vāhanesu balesu ca;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="415"/>
    <gatha type="1"> ‘‘Dhammaṃ cara mahārāja, gāmesu nigamesu ca;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="416"/>
    <gatha type="1"> ‘‘Dhammaṃ cara mahārāja, raṭṭhesu janapadesu ca;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="417"/>
    <gatha type="1"> ‘‘Dhammaṃ cara mahārāja, samaṇabrāhmaṇesu ca;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="418"/>
    <gatha type="1"> ‘‘Dhammaṃ cara mahārāja, migapakkhīsu khattiya;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="419"/>
    <gatha type="1"> ‘‘Dhammaṃ  cara mahārāja, dhammo ciṇṇo sukhāvaho;</gatha>
    <gatha type="last">Idha dhammaṃ caritvāna, rāja saggaṃ gamissasi.</gatha>
    <hangnum nr="420"/>
    <gatha type="1"> ‘‘Dhammaṃ cara mahārāja, saindā devā sabrahmakā;</gatha>
    <gatha type="last">Suciṇṇena divaṃ pattā, mā dhammaṃ rāja pāmado’’ti.</gatha>
    <centered>Suvaṇṇasāmajātakaṃ <note>[sāmajātakaṃ (sī. pī.)]</note> tatiyaṃ.</centered>
    <hangnum/>
    <paragraph> 541. Nimijātakaṃ (4)</paragraph>
    <hangnum nr="421"/>
    <gatha type="1"> ‘‘Accheraṃ  vata lokasmiṃ, uppajjanti vicakkhaṇā;</gatha>
    <gatha type="last">Yadā ahu nimirājā, paṇḍito kusalatthiko.</gatha>
    <hangnum nr="422"/>
    <gatha type="1"> ‘‘Rājā sabbavidehānaṃ, adā dānaṃ arindamo;</gatha>
    <gatha type="2">Tassa taṃ dadato dānaṃ, saṅkappo udapajjatha;</gatha>
    <gatha type="last">Dānaṃ vā brahmacariyaṃ vā, katamaṃ su mahapphalaṃ.</gatha>
    <hangnum nr="423"/>
    <gatha type="1"> Tassa saṅkappamaññāya, maghavā devakuñjaro;</gatha>
    <gatha type="last">Sahassanetto pāturahu, vaṇṇena vihanaṃ <note>[nihanaṃ (sī. pī.), vihataṃ (syā. ka.)]</note> tamaṃ.</gatha>
    <hangnum nr="424"/>
    <gatha type="1"> Salomahaṭṭho  manujindo, vāsavaṃ avacā nimi;</gatha>
    <gatha type="last">‘‘Devatā nusi gandhabbo, adu sakko purindado.</gatha>
    <hangnum nr="425"/>
    <gatha type="1"> ‘‘Na ca me tādiso vaṇṇo, diṭṭho vā yadi vā suto;</gatha>
    <gatha type="last"><note>[natthi sī. pī. potthakesu]</note> Ācikkha me tvaṃ bhaddante, kathaṃ jānemu taṃ mayaṃ’’ <note>[natthi sī. pī. potthakesu]</note>.</gatha>
    <hangnum nr="426"/>
    <gatha type="1"> Salomahaṭṭhaṃ ñatvāna, vāsavo avacā nimiṃ;</gatha>
    <gatha type="2">‘‘Sakkohamasmi devindo, āgatosmi tavantike;</gatha>
    <gatha type="last">Alomahaṭṭho manujinda, puccha pañhaṃ yamicchasi’’.</gatha>
    <hangnum nr="427"/>
    <gatha type="1"> So ca tena katokāso, vāsavaṃ avacā nimi;</gatha>
    <gatha type="2">‘‘Pucchāmi taṃ mahārāja <note>[mahābāhu (sī. pī.), devarāja (ka.)]</note>, sabbabhūtānamissara;</gatha>
    <gatha type="last">Dānaṃ vā brahmacariyaṃ vā, katamaṃ su mahapphalaṃ’’.</gatha>
    <hangnum nr="428"/>
    <gatha type="1"> So puṭṭho naradevena, vāsavo avacā nimiṃ;</gatha>
    <gatha type="last">‘‘Vipākaṃ brahmacariyassa, jānaṃ akkhāsijānato.</gatha>
    <hangnum nr="429"/>
    <gatha type="1"> ‘‘Hīnena  brahmacariyena, khattiye upapajjati;</gatha>
    <gatha type="last">Majjhimena ca devattaṃ, uttamena visujjhati.</gatha>
    <hangnum nr="430"/>
    <gatha type="1"> ‘‘Na  hete sulabhā kāyā, yācayogena kenaci;</gatha>
    <gatha type="last">Ye kāye upapajjanti, anāgārā tapassino.</gatha>
    <hangnum nr="431"/>
    <gatha type="1"> ‘‘Dudīpo <note>[dutipo (ka.)]</note> sāgaro selo, mujakindo <note>[mucalindo (sī. syā. pī.), mujakinto (ka.)]</note> bhagīraso;</gatha>
    <gatha type="last">Usindaro <note>[usīnaro (sī. pī.)]</note> kassapo ca <note>[aṭṭhako ca (sī. pī.), atthako ca (syā.)]</note>, asako ca puthujjano.</gatha>
    <hangnum nr="432"/>
    <gatha type="1"> ‘‘Ete caññe ca rājāno, khattiyā brāhmaṇā bahū;</gatha>
    <gatha type="last">Puthuyaññaṃ yajitvāna, petattaṃ <note>[petaṃ te (sī. pī.)]</note> nātivattisuṃ.</gatha>
    <hangnum nr="433"/>
    <gatha type="1"> ‘‘Atha yīme <note>[addhā ime (sī. pī.), addhāyime (syā.)]</note> avattiṃsu, anāgārā tapassino;</gatha>
    <gatha type="last">Sattisayo yāmahanu, somayāmo <note>[somayāgo (sī. syā. pī.)]</note> manojavo.</gatha>
    <hangnum nr="434"/>
    <gatha type="1"> ‘‘Samuddo māgho bharato ca, isi kālapurakkhato <note>[kālikarikkhiyo (sī. pī.)]</note>;</gatha>
    <gatha type="last">Aṅgīraso kassapo ca, kisavaccho akatti <note>[akitti (sī. pī.), akanti (syā.)]</note> ca.</gatha>
    <hangnum nr="435"/>
    <gatha type="1"> ‘‘Uttarena  nadī sīdā, gambhīrā duratikkamā;</gatha>
    <gatha type="last">Naḷaggivaṇṇā jotanti, sadā kañcanapabbatā.</gatha>
    <hangnum nr="436"/>
    <gatha type="1"> ‘‘Parūḷhakacchā tagarā, rūḷhakacchā vanā nagā;</gatha>
    <gatha type="last">Tatrāsuṃ dasasahassā, porāṇā isayo pure.</gatha>
    <hangnum nr="437"/>
    <gatha type="1"> ‘‘Ahaṃ  seṭṭhosmi dānena, saṃyamena damena ca;</gatha>
    <gatha type="last">Anuttaraṃ vataṃ katvā, pakiracārī samāhite.</gatha>
    <hangnum nr="438"/>
    <gatha type="1"> ‘‘Jātimantaṃ ajaccañca, ahaṃ ujugataṃ naraṃ;</gatha>
    <gatha type="last">Ativelaṃ namassissaṃ, kammabandhū hi māṇavā <note>[mātiyā (sī. pī.)]</note>.</gatha>
    <hangnum nr="439"/>
    <gatha type="1"> ‘‘Sabbe vaṇṇā adhammaṭṭhā, patanti nirayaṃ adho;</gatha>
    <gatha type="last">Sabbe vaṇṇā visujjhanti, caritvā dhammamuttamaṃ’’.</gatha>
    <hangnum nr="440"/>
    <gatha type="1"> Idaṃ vatvāna maghavā, devarājā sujampati;</gatha>
    <gatha type="last">Vedehamanusāsitvā, saggakāyaṃ apakkami.</gatha>
    <hangnum nr="441"/>
    <gatha type="1"> ‘‘Imaṃ bhonto nisāmetha, yāvantettha samāgatā;</gatha>
    <gatha type="last">Dhammikānaṃ manussānaṃ, vaṇṇaṃ uccāvacaṃ bahuṃ.</gatha>
    <hangnum nr="442"/>
    <gatha type="1"> ‘‘Yathā ayaṃ nimirājā, paṇḍito kusalatthiko;</gatha>
    <gatha type="last">Rājā sabbavidehānaṃ, adā dānaṃ arindamo.</gatha>
    <hangnum nr="443"/>
    <gatha type="1"> ‘‘Tassa taṃ dadato dānaṃ, saṅkappo udapajjatha;</gatha>
    <gatha type="last">Dānaṃ vā brahmacariyaṃ vā, katamaṃ su mahapphalaṃ’’.</gatha>
    <hangnum nr="444"/>
    <gatha type="1"> Abbhuto vata lokasmiṃ, uppajji lomahaṃsano;</gatha>
    <gatha type="last">Dibbo ratho pāturahu, vedehassa yasassino.</gatha>
    <hangnum nr="445"/>
    <gatha type="1"> Devaputto  mahiddhiko, mātali devasārathi;</gatha>
    <gatha type="last">Nimantayittha rājānaṃ, vedehaṃ mithilaggahaṃ.</gatha>
    <hangnum nr="446"/>
    <gatha type="1"> ‘‘Ehimaṃ rathamāruyha, rājaseṭṭha disampati;</gatha>
    <gatha type="2">Devā dassanakāmā te, tāvatiṃsā saindakā;</gatha>
    <gatha type="last">Saramānā  hi te devā, sudhammāyaṃ samacchare’’.</gatha>
    <hangnum nr="447"/>
    <gatha type="1"> Tato  rājā taramāno, vedeho mithilaggaho;</gatha>
    <gatha type="last">Āsanā vuṭṭhahitvāna, pamukho rathamāruhi.</gatha>
    <hangnum nr="448"/>
    <gatha type="1"> Abhirūḷhaṃ rathaṃ dibbaṃ, mātali etadabravi;</gatha>
    <gatha type="2">‘‘Kena taṃ nemi maggena, rājaseṭṭha disampati;</gatha>
    <gatha type="last">Yena vā pāpakammantā, puññakammā ca ye narā’’.</gatha>
    <hangnum nr="449"/>
    <gatha type="1"> ‘‘Ubhayeneva maṃ nehi, mātali devasārathi;</gatha>
    <gatha type="last">Yena vā pāpakammantā, puññakammā ca ye narā’’.</gatha>
    <hangnum nr="450"/>
    <gatha type="1"> ‘‘Kena taṃ paṭhamaṃ nemi, rājaseṭṭha disampati;</gatha>
    <gatha type="last">Yena vā pāpakammantā, puññakammā ca ye narā’’.</gatha>
    <hangnum nr="451"/>
    <gatha type="1"> ‘‘Niraye <note>[niriyaṃ (syā. ka.)]</note> tāva passāmi, āvāse <note>[āvāsaṃ (syā. ka.)]</note> pāpakamminaṃ;</gatha>
    <gatha type="last">Ṭhānāni luddakammānaṃ, dussīlānañca yā gati’’.</gatha>
    <hangnum nr="452"/>
    <gatha type="1"> Dassesi mātali rañño, duggaṃ vetaraṇiṃ nadiṃ;</gatha>
    <gatha type="last">Kuthitaṃ khārasaṃyuttaṃ, tattaṃ aggisikhūpamaṃ <note>[aggisamodakaṃ (ka.)]</note>.</gatha>
    <hangnum nr="453"/>
    <gatha type="1"> Nimī have mātalimajjhabhāsatha <note>[mātalimajjhabhāsi (syā.)]</note>, disvā janaṃ patamānaṃ vidugge;</gatha>
    <gatha type="2">‘‘Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā vetaraṇiṃ patanti’’.</gatha>
    <hangnum nr="454"/>
    <gatha type="1"> Tassa  puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="455"/>
    <gatha type="1"> ‘‘Ye dubbale balavantā jīvaloke, hiṃsanti rosanti supāpadhammā;</gatha>
    <gatha type="last">Te luddakammā pasavetva pāpaṃ, teme janā vetaraṇiṃ patanti’’.</gatha>
    <hangnum nr="456"/>
    <gatha type="1"> ‘‘Sāmā  ca soṇā sabalā ca gijjhā, kākolasaṅghā adanti <note>[adenti (sī. syā. pī.) evamuparipi]</note> bheravā;</gatha>
    <gatha type="2">Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme jane kākolasaṅghā adanti’’.</gatha>
    <hangnum nr="457"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="458"/>
    <gatha type="1"> ‘‘Ye  kecime maccharino kadariyā, paribhāsakā samaṇabrāhmaṇānaṃ;</gatha>
    <gatha type="2">Hiṃsanti rosanti supāpadhammā, te luddakammā pasavetva pāpaṃ;</gatha>
    <gatha type="last">Teme jane kākolasaṅghā adanti’’.</gatha>
    <hangnum nr="459"/>
    <gatha type="1"> ‘‘Sajotibhūtā pathaviṃ kamanti, tattehi  khandhehi ca pothayanti;</gatha>
    <gatha type="2">Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā khandhahatā sayanti’’.</gatha>
    <hangnum nr="460"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="461"/>
    <gatha type="1"> ‘‘Ye jīvalokasmi supāpadhammino, narañca nāriñca apāpadhammaṃ;</gatha>
    <gatha type="2">Hiṃsanti rosanti supāpadhammā <note>[supāpadhammino (ka.)]</note>, te luddakammā pasavetva pāpaṃ;</gatha>
    <gatha type="last">Teme janā khandhahatā sayanti’’.</gatha>
    <hangnum nr="462"/>
    <gatha type="1"> ‘‘Aṅgārakāsuṃ  apare phuṇanti <note>[thunanti (sī. syā.), phunanti (pī.)]</note>, narā rudantā paridaḍḍhagattā;</gatha>
    <gatha type="2">Bhayañhi maṃ vidanti sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā aṅgārakāsuṃ phuṇanti’’.</gatha>
    <hangnum nr="463"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="464"/>
    <gatha type="1"> ‘‘Ye  keci pūgāya dhanassa <note>[pūgāyatanassa (sī. pī.)]</note> hetu, sakkhiṃ karitvā iṇaṃ jāpayanti;</gatha>
    <gatha type="2">Te jāpayitvā janataṃ janinda, te luddakammā pasavetva pāpaṃ;</gatha>
    <gatha type="last">Teme janā aṅgārakāsuṃ phuṇanti’’.</gatha>
    <hangnum nr="465"/>
    <gatha type="1"> ‘‘Sajotibhūtā jalitā padittā, padissati mahatī lohakumbhī;</gatha>
    <gatha type="2">Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā avaṃsirā lohakumbhiṃ patanti’’.</gatha>
    <hangnum nr="466"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="467"/>
    <gatha type="1"> ‘‘Ye sīlavantaṃ <note>[sīlavaṃ (pī.)]</note> samaṇaṃ brāhmaṇaṃ vā, hiṃsanti rosanti supāpadhammā;</gatha>
    <gatha type="last">Te luddakammā pasavetva pāpaṃ, teme janā avaṃsirā lohakumbhiṃ patanti’’.</gatha>
    <hangnum nr="468"/>
    <gatha type="1"> ‘‘Luñcanti  gīvaṃ atha veṭhayitvā <note>[aviveṭhayitvā (ka.)]</note>, uṇhodakasmiṃ pakiledayitvā <note>[pakiledayitvā (sī. pī.)]</note>;</gatha>
    <gatha type="2">Bhayañhi maṃ vindati sūta disvā, pucchāmi  taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā luttasirā sayanti’’.</gatha>
    <hangnum nr="469"/>
    <gatha type="1"> Tassa  puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="470"/>
    <gatha type="1"> ‘‘Ye jīvalokasmi supāpadhammino, pakkhī gahetvāna viheṭhayanti te;</gatha>
    <gatha type="2">Viheṭhayitvā sakuṇaṃ janinda, te luddakāmā pasavetva pāpaṃ;</gatha>
    <gatha type="last">Teme janā luttasirā sayanti.</gatha>
    <hangnum nr="471"/>
    <gatha type="1"> ‘‘Pahūtatoyā anigādhakūlā <note>[anikhātakūlā (sī. syā. pī.)]</note>, nadī ayaṃ sandati suppatitthā;</gatha>
    <gatha type="last">Ghammābhitattā manujā pivanti, pītañca <note>[pivataṃ ca (sī. syā. pī. ka.)]</note> tesaṃ bhusa hoti pāni.</gatha>
    <hangnum nr="472"/>
    <gatha type="1"> ‘‘Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, pītañca tesaṃ bhusa hoti pāni’’.</gatha>
    <hangnum nr="473"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ  pāpakammānaṃ, jānaṃ akkhāsijānato.</gatha>
    <hangnum nr="474"/>
    <gatha type="1"> ‘‘Ye suddhadhaññaṃ palāsena missaṃ, asuddhakammā kayino dadanti;</gatha>
    <gatha type="last">Ghammābhitattāna pipāsitānaṃ, pītañca tesaṃ bhusa hoti pāni’’.</gatha>
    <hangnum nr="475"/>
    <gatha type="1"> ‘‘Usūhi  sattīhi ca tomarehi, dubhayāni passāni tudanti kandataṃ;</gatha>
    <gatha type="2">Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā sattihatā sayanti’’.</gatha>
    <hangnum nr="476"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="477"/>
    <gatha type="1"> ‘‘Ye jīvalokasmi asādhukammino, adinnamādāya karonti jīvikaṃ;</gatha>
    <gatha type="2">Dhaññaṃ dhanaṃ rajataṃ jātarūpaṃ, ajeḷakañcāpi pasuṃ mahiṃsaṃ <note>[mahīsaṃ (sī. pī.)]</note>;</gatha>
    <gatha type="last">Te luddakammā pasavetva pāpaṃ, teme janā sattihatā sayanti’’.</gatha>
    <hangnum nr="478"/>
    <gatha type="1"> ‘‘Gīvāya baddhā kissa ime puneke, aññe  vikantā <note>[vikattā (sī. pī.)]</note> bilakatā sayanti <note>[puneke (sī. pī.)]</note>;</gatha>
    <gatha type="2">Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā bilakatā sayanti’’.</gatha>
    <hangnum nr="479"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="480"/>
    <gatha type="1"> ‘‘Orabbhikā sūkarikā ca macchikā, pasuṃ mahiṃsañca ajeḷakañca;</gatha>
    <gatha type="2">Hantvāna sūnesu pasārayiṃsu, te luddakammā pasavetva pāpaṃ;</gatha>
    <gatha type="last">Teme janā bilakatā sayanti.</gatha>
    <hangnum nr="481"/>
    <gatha type="1"> ‘‘Rahado  ayaṃ muttakarīsapūro, duggandharūpo asuci pūti vāti;</gatha>
    <gatha type="2">Khudāparetā manujā adanti, bhayañhi maṃ vindati sūta disvā;</gatha>
    <gatha type="2">Pucchāmi taṃ mātali devasārathi, ime nu maccā kimakaṃsu pāpaṃ;</gatha>
    <gatha type="last">Yeme janā muttakarīsabhakkhā’’.</gatha>
    <hangnum nr="482"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ  pāpakammānaṃ, jānaṃ akkhāsijānato.</gatha>
    <hangnum nr="483"/>
    <gatha type="1"> ‘‘Ye kecime kāraṇikā virosakā, paresaṃ hiṃsāya sadā niviṭṭhā;</gatha>
    <gatha type="last">Te luddakammā pasavetva pāpaṃ, mittadduno mīḷhamadanti bālā.</gatha>
    <hangnum nr="484"/>
    <gatha type="1"> ‘‘Rahado ayaṃ lohitapubbapūro, duggandharūpo asuci pūti vāti;</gatha>
    <gatha type="2">Ghammābhitattā manujā pivanti, bhayañhi maṃ vindati sūta disvā;</gatha>
    <gatha type="2">Pucchāmi taṃ mātali devasārathi, ime nu maccā kimakaṃsu pāpaṃ;</gatha>
    <gatha type="last">Yeme janā lohitapubbabhakkhā’’.</gatha>
    <hangnum nr="485"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="486"/>
    <gatha type="1"> ‘‘Ye mātaraṃ vā pitaraṃ vā jīvaloke <note>[pitaraṃ va jīvaloke (sī.), pitaraṃ va loke (pī.)]</note>, pārājikā arahante hananti;</gatha>
    <gatha type="last">Te luddakammā pasavetva pāpaṃ, teme janā lohitapubbabhakkhā’’.</gatha>
    <hangnum nr="487"/>
    <gatha type="1"> ‘‘Jivhañca  passa baḷisena viddhaṃ, vihataṃ yathā saṅkusatena cammaṃ;</gatha>
    <gatha type="last">Phandanti  macchāva thalamhi khittā, muñcanti kheḷaṃ rudamānā kimete.</gatha>
    <hangnum nr="488"/>
    <gatha type="1"> ‘‘Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu pāpaṃ, yeme janā vaṅkaghastā sayanti’’.</gatha>
    <hangnum nr="489"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="490"/>
    <gatha type="1"> ‘‘Ye keci sandhānagatā <note>[santhānagatā (sī. pī.), saṇṭhānagatā (syā.)]</note> manussā, agghena agghaṃ kayaṃ hāpayanti;</gatha>
    <gatha type="last">Kuṭena kuṭaṃ dhanalobhahetu, channaṃ yathā vāricaraṃ vadhāya.</gatha>
    <hangnum nr="491"/>
    <gatha type="1"> ‘‘Na hi kūṭakārissa bhavanti tāṇā, sakehi kammehi purakkhatassa;</gatha>
    <gatha type="last">Te luddakammā pasavetva pāpaṃ, teme janā vaṅkaghastā sayanti’’.</gatha>
    <hangnum nr="492"/>
    <gatha type="1"> ‘‘Nārī imā samparibhinnagattā, paggayha kandanti bhuje dujaccā;</gatha>
    <gatha type="2">Sammakkhitā <note>[samakkhitā (syā.), samakkhikā (ka.)]</note> lohitapubbalittā, gāvo yathā āghātane vikantā;</gatha>
    <gatha type="last">Tā  bhūmibhāgasmiṃ sadā nikhātā, khandhātivattanti sajotibhūtā.</gatha>
    <hangnum nr="493"/>
    <gatha type="1"> ‘‘Bhayañhi  maṃ vindati sūta disvā, pucchāmi taṃ mātali devasārathi;</gatha>
    <gatha type="2">Imā nu nāriyo kimakaṃsu pāpaṃ, yā bhūmibhāgasmiṃ sadā nikhātā;</gatha>
    <gatha type="last">Khandhātivattanti sajotibhūtā’’.</gatha>
    <hangnum nr="494"/>
    <gatha type="1"> Tassa  puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="495"/>
    <gatha type="1"> ‘‘Kolitthiyāyo <note>[koliniyāyo (sī. pī.)]</note> idha jīvaloke, asuddhakammā asataṃ acāruṃ;</gatha>
    <gatha type="2">Tā dittarūpā <note>[dhuttarūpā (ka.)]</note> pati vippahāya, aññaṃ acāruṃ ratikhiḍḍahetu;</gatha>
    <gatha type="last">Tā jīvalokasmiṃ ramāpayitvā, khandhātivattanti sajotibhūtā.</gatha>
    <hangnum nr="496"/>
    <gatha type="1"> ‘‘Pāde gahetvā kissa ime puneke, avaṃsirā narake pātayanti;</gatha>
    <gatha type="2">Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime  nu maccā kimakaṃsu pāpaṃ, yeme janā avaṃsirā narake pātayanti’’.</gatha>
    <hangnum nr="497"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="498"/>
    <gatha type="1"> ‘‘Ye jīvalokasmi asādhukammino, parassa dārāni atikkamanti;</gatha>
    <gatha type="last">Te tādisā uttamabhaṇḍathenā, teme janā avaṃsirā narake pātayanti.</gatha>
    <hangnum nr="499"/>
    <gatha type="1"> ‘‘Te vassapūgāni bahūni tattha, nirayesu dukkhaṃ vedanaṃ vedayanti;</gatha>
    <gatha type="2">Na hi pāpakārissa <note>[kūṭakārissa (ka.)]</note> bhavanti tāṇā, sakehi kammehi purakkhatassa;</gatha>
    <gatha type="last">Te luddakammā pasavetva pāpaṃ, teme janā avaṃsirā narake pātayanti’’.</gatha>
    <hangnum nr="500"/>
    <gatha type="1"> ‘‘Uccāvacāme  vividhā upakkamā, nirayesu dissanti sughorarūpā;</gatha>
    <gatha type="2">Bhayañhi maṃ vindati sūta disvā, pucchāmi taṃ mātali devasārathi;</gatha>
    <gatha type="2">Ime nu maccā kimakaṃsu pāpaṃ, yeme janā adhimattā dukkhā tibbā;</gatha>
    <gatha type="last">Kharā  kaṭukā vedanā vedayanti’’.</gatha>
    <hangnum nr="501"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ pāpakammānaṃ, jānaṃ akkhāsijānato.</gatha>
    <hangnum nr="502"/>
    <gatha type="1"> ‘‘Ye jīvalokasmi supāpadiṭṭhino, vissāsakammāni karonti mohā;</gatha>
    <gatha type="2">Parañca diṭṭhīsu samādapenti, te pāpadiṭṭhiṃ <note>[pāpadiṭṭhī (sī. syā.), pāpadiṭṭhīsu (pī.)]</note> pasavetva pāpaṃ;</gatha>
    <gatha type="last">Teme janā adhimattā dukkhā tibbā, kharā kaṭukā vedanā vedayanti.</gatha>
    <hangnum nr="503"/>
    <gatha type="1"> ‘‘Viditā te mahārāja, āvāsā pāpakamminaṃ;</gatha>
    <gatha type="2">Ṭhānāni luddakammānaṃ, dussīlānañca yā gati;</gatha>
    <gatha type="last">Uyyāhi dāni rājīsi, devarājassa santike’’.</gatha>
    <hangnum nr="504"/>
    <gatha type="1"> ‘‘Pañcathūpaṃ  dissatidaṃ vimānaṃ, mālāpiḷandhā sayanassa majjhe;</gatha>
    <gatha type="last">Tatthacchati nārī mahānubhāvā, uccāvacaṃ iddhi vikubbamānā.</gatha>
    <hangnum nr="505"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ayaṃ nu nārī kimakāsi sādhuṃ, yā modati saggapattā vimāne’’.</gatha>
    <hangnum nr="506"/>
    <gatha type="1"> Tassa  puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="507"/>
    <gatha type="1"> ‘‘Yadi  te sutā bīraṇī jīvaloke, āmāyadāsī ahu brāhmaṇassa;</gatha>
    <gatha type="2">Sā pattakāle <note>[pattakālaṃ (sī. syā. pī.)]</note> atithiṃ viditvā, mātāva puttaṃ sakimābhinandī;</gatha>
    <gatha type="last">Saṃyamā saṃvibhāgā ca, sā vimānasmi modati.</gatha>
    <hangnum nr="508"/>
    <gatha type="1"> ‘‘Daddallamānā ābhenti <note>[ābhanti (syā. ka.)]</note>, vimānā satta nimmitā;</gatha>
    <gatha type="2">Tattha yakkho mahiddhiko, sabbābharaṇabhūsito;</gatha>
    <gatha type="last">Samantā anupariyāti, nārīgaṇapurakkhato.</gatha>
    <hangnum nr="509"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ayaṃ nu macco kimakāsi sādhuṃ, yo modati saggapatto vimāne’’.</gatha>
    <hangnum nr="510"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="511"/>
    <gatha type="1"> ‘‘Soṇadinno gahapati, esa dānapatī ahu;</gatha>
    <gatha type="last">Esa pabbajituddissa, vihāre satta kārayi.</gatha>
    <hangnum nr="512"/>
    <gatha type="1"> ‘‘Sakkaccaṃ te upaṭṭhāsi, bhikkhavo tattha vāsike;</gatha>
    <paragraph>Acchādanañca bhattañca, senāsanaṃ padīpiyaṃ.</paragraph>
    <gatha type="last">Adāsi  ujubhūtesu, vippasannena cetasā.</gatha>
    <hangnum nr="513"/>
    <gatha type="1"> ‘‘Cātuddasiṃ pañcadasiṃ, yā ca <note>[yā va (sī. pī.)]</note> pakkhassa aṭṭhamī <note>[aṭṭhamiṃ (sī. pī.)]</note>;</gatha>
    <gatha type="last">Pāṭihāriyapakkhañca, aṭṭhaṅgasusamāhitaṃ.</gatha>
    <hangnum nr="514"/>
    <gatha type="1"> ‘‘Uposathaṃ upavasī, sadā sīlesu saṃvuto;</gatha>
    <gatha type="last">Saṃyamā saṃvibhāgā ca, so vimānasmi modati.</gatha>
    <hangnum nr="515"/>
    <gatha type="1"> ‘‘Pabhāsati midaṃ byamhaṃ, phalikāsu sunimmitaṃ;</gatha>
    <gatha type="2">Nārīvaragaṇākiṇṇaṃ, kūṭāgāravarocitaṃ;</gatha>
    <gatha type="last">Upetaṃ annapānehi, naccagītehi cūbhayaṃ.</gatha>
    <hangnum nr="516"/>
    <gatha type="1"> ‘‘Vittī  hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu sādhuṃ, ye modare saggapattā vimāne’’.</gatha>
    <hangnum nr="517"/>
    <gatha type="1"> Tassa  puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="518"/>
    <gatha type="1"> ‘‘Yā kāci nāriyo idha jīvaloke, sīlavantiyo upāsikā;</gatha>
    <gatha type="2">Dāne ratā niccaṃ pasannacittā, sacce ṭhitā uposathe appamattā;</gatha>
    <gatha type="last">Saṃyamā saṃvibhāgā ca, tā vimānasmi modare.</gatha>
    <hangnum nr="519"/>
    <gatha type="1"> ‘‘Pabhāsati midaṃ byamhaṃ, veḷuriyāsu nimmitaṃ;</gatha>
    <gatha type="last">Upetaṃ  bhūmibhāgehi, vibhattaṃ bhāgaso mitaṃ.</gatha>
    <hangnum nr="520"/>
    <gatha type="1"> ‘‘Āḷambarā mudiṅgā ca, naccagītā suvāditā;</gatha>
    <gatha type="last">Dibbā saddā niccharanti, savanīyā manoramā.</gatha>
    <hangnum nr="521"/>
    <gatha type="1"> ‘‘Nāhaṃ evaṃgataṃ jātu <note>[jātaṃ (ka.)]</note>, evaṃsuruciraṃ pure;</gatha>
    <gatha type="last">Saddaṃ samabhijānāmi, diṭṭhaṃ vā yadi vā sutaṃ.</gatha>
    <hangnum nr="522"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu sādhuṃ, ye modare saggapattā vimāne’’.</gatha>
    <hangnum nr="523"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="524"/>
    <gatha type="1"> ‘‘Ye keci maccā idha jīvaloke, sīlavantā <note>[sīlavanto (sī. pī.)]</note> upāsakā;</gatha>
    <gatha type="2">Ārāme udapāne ca, papā saṅkamanāni ca;</gatha>
    <gatha type="last">Arahante sītibhūte <note>[arahantesu sītibhūtesu (ka.)]</note>, sakkaccaṃ paṭipādayuṃ.</gatha>
    <hangnum nr="525"/>
    <gatha type="1"> ‘‘Cīvaraṃ  piṇḍapātañca, paccayaṃ sayanāsanaṃ;</gatha>
    <gatha type="last">Adaṃsu ujubhūtesu, vippasannena cetasā.</gatha>
    <hangnum nr="526"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāhitaṃ.</gatha>
    <hangnum nr="527"/>
    <gatha type="1"> ‘‘Uposathaṃ upavasuṃ, sadā sīlesu saṃvutā;</gatha>
    <gatha type="last">Saṃyamā saṃvibhāgā ca, te vimānasmi modare.</gatha>
    <hangnum nr="528"/>
    <gatha type="1"> ‘‘Pabhāsati  midaṃ byamhaṃ, phalikāsu sunimmitaṃ;</gatha>
    <gatha type="last">Nārīvaragaṇākiṇṇaṃ, kūṭāgāravarocitaṃ.</gatha>
    <hangnum nr="529"/>
    <gatha type="1"> ‘‘Upetaṃ annapānehi, naccagītehi cūbhayaṃ;</gatha>
    <gatha type="last">Najjo cānupariyāti, nānāpupphadumāyutā.</gatha>
    <hangnum nr="530"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ayaṃ nu macco kimakāsi sādhuṃ, yo modatī saggapatto vimāne’’.</gatha>
    <hangnum nr="531"/>
    <gatha type="1"> Tassa  puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="532"/>
    <gatha type="1"> ‘‘Mithilāyaṃ gahapati, esa dānapatī ahu;</gatha>
    <gatha type="2">Ārāme udapāne ca, papā saṅkamanāni ca;</gatha>
    <gatha type="last">Arahante sītibhūte, sakkaccaṃ paṭipādayi.</gatha>
    <hangnum nr="533"/>
    <gatha type="1"> ‘‘Cīvaraṃ piṇḍapātañca, paccayaṃ sayanāsanaṃ;</gatha>
    <gatha type="last">Adāsi ujubhūtesu, vippasannena cetasā.</gatha>
    <hangnum nr="534"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāhitaṃ.</gatha>
    <hangnum nr="535"/>
    <gatha type="1"> ‘‘Uposathaṃ upavasī, sadā sīlesu saṃvuto;</gatha>
    <gatha type="last">Saṃyamā saṃvibhāgā ca, so vimānasmi modati’’.</gatha>
    <hangnum nr="536"/>
    <gatha type="1"> ‘‘Pabhāsati midaṃ byamhaṃ, phalikāsu sunimmitaṃ <note>[veḷuriyāsu nimmitaṃ (pī.)]</note>;</gatha>
    <gatha type="last">Nārīvaragaṇākiṇṇaṃ , kūṭāgāravarocitaṃ.</gatha>
    <hangnum nr="537"/>
    <gatha type="1"> ‘‘Upetaṃ  annapānehi, naccagītehi cūbhayaṃ;</gatha>
    <gatha type="last">Najjo cānupariyāti, nānāpupphadumāyutā.</gatha>
    <hangnum nr="538"/>
    <gatha type="1"> ‘‘Rājāyatanā kapitthā ca, ambā sālā ca jambuyo;</gatha>
    <gatha type="last">Tindukā ca piyālā ca, dumā niccaphalā bahū.</gatha>
    <hangnum nr="539"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ayaṃ nu macco kimakāsi sādhuṃ, yo modatī saggapatto vimāne’’.</gatha>
    <hangnum nr="540"/>
    <gatha type="1"> ‘‘Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="541"/>
    <gatha type="1"> ‘‘Mithilāyaṃ gahapati, esa dānapatī ahu;</gatha>
    <gatha type="2">Ārāme udapāne ca, papā saṅkamanāni ca;</gatha>
    <gatha type="last">Arahante sītibhūte, sakkaccaṃ paṭipādayi.</gatha>
    <hangnum nr="542"/>
    <gatha type="1"> ‘‘Cīvaraṃ piṇḍapātañca, paccayaṃ sayanāsanaṃ;</gatha>
    <gatha type="last">Adāsi ujubhūtesu, vippasannena cetasā.</gatha>
    <hangnum nr="543"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāhitaṃ.</gatha>
    <hangnum nr="544"/>
    <gatha type="1"> ‘‘Uposathaṃ upavasī, sadā sīlesu saṃvuto;</gatha>
    <gatha type="last">Saṃyamā saṃvibhāgā ca, so vimānasmi modati’’.</gatha>
    <hangnum nr="545"/>
    <gatha type="1"> ‘‘Pabhāsati  midaṃ byamhaṃ, veḷuriyāsu nimmitaṃ;</gatha>
    <gatha type="last">Upetaṃ bhūmibhāgehi, vibhattaṃ bhāgaso mitaṃ.</gatha>
    <hangnum nr="546"/>
    <gatha type="1"> ‘‘Āḷambarā mudiṅgā ca, naccagītā suvāditā;</gatha>
    <gatha type="last">Dibyā saddā niccharanti, savanīyā manoramā.</gatha>
    <hangnum nr="547"/>
    <gatha type="1"> ‘‘Nāhaṃ evaṃgataṃ jātu <note>[jātaṃ (ka.)]</note>, evaṃsuruciyaṃ pure;</gatha>
    <gatha type="last">Saddaṃ samabhijānāmi, diṭṭhaṃ vā yadi vā sutaṃ.</gatha>
    <hangnum nr="548"/>
    <gatha type="1"> ‘‘Vittī  hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ayaṃ nu macco kimakāsi sādhuṃ, yo modati saggapatto vimāne’’.</gatha>
    <hangnum nr="549"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="550"/>
    <gatha type="1"> ‘‘Bārāṇasiyaṃ gahapati, esa dānapatī ahu;</gatha>
    <gatha type="2">Ārāme udapāne ca, papā saṅkamanāni ca;</gatha>
    <gatha type="last">Arahante sītibhūte, sakkaccaṃ paṭipādayi.</gatha>
    <hangnum nr="551"/>
    <gatha type="1"> ‘‘Cīvaraṃ piṇḍapātañca, paccayaṃ sayanāsanaṃ;</gatha>
    <gatha type="last">Adāsi ujubhūtesu, vippasannena cetasā.</gatha>
    <hangnum nr="552"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāhitaṃ.</gatha>
    <hangnum nr="553"/>
    <gatha type="1"> ‘‘Uposathaṃ upavasī, sadāsīlesu saṃvuto;</gatha>
    <gatha type="last">Saṃyamā  saṃvibhāgā ca, so vimānasmi modati.</gatha>
    <hangnum nr="554"/>
    <gatha type="1"> ‘‘Yathā udayamādicco, hoti lohitako mahā;</gatha>
    <gatha type="last">Tathūpamaṃ idaṃ byamhaṃ, jātarūpassa nimmitaṃ.</gatha>
    <hangnum nr="555"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ayaṃ nu macco kimakāsi sādhuṃ, yo modatī saggapatto vimāne’’.</gatha>
    <hangnum nr="556"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="557"/>
    <gatha type="1"> ‘‘Sāvatthiyaṃ gahapati, esa dānapatī ahu;</gatha>
    <gatha type="2">Ārāme udapāne ca, papā saṅkamanāni ca;</gatha>
    <gatha type="last">Arahante sītibhūte, sakkaccaṃ paṭipādayi.</gatha>
    <hangnum nr="558"/>
    <gatha type="1"> ‘‘Cīvaraṃ piṇḍapātañca, paccayaṃ sayanāsanaṃ;</gatha>
    <gatha type="last">Adāsi ujubhūtesu, vippasannena cetasā.</gatha>
    <hangnum nr="559"/>
    <gatha type="1"> ‘‘Cātuddasiṃ  pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāhitaṃ.</gatha>
    <hangnum nr="560"/>
    <gatha type="1"> ‘‘Uposathaṃ upavasī, sadā sīlesu saṃvuto;</gatha>
    <gatha type="last">Saṃyamā saṃvibhāgā ca, so vimānasmi modati.</gatha>
    <hangnum nr="561"/>
    <gatha type="1"> ‘‘Vehāyasā me bahukā, jātarūpassa nimmitā;</gatha>
    <gatha type="last">Daddallamānā ābhenti, vijjuvabbhaghanantare.</gatha>
    <hangnum nr="562"/>
    <gatha type="1"> ‘‘Vittī  hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Ime nu maccā kimakaṃsu sādhuṃ, ye modare saggapattā vimāne’’.</gatha>
    <hangnum nr="563"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="564"/>
    <gatha type="1"> ‘‘Saddhāya suniviṭṭhāya, saddhamme suppavedite;</gatha>
    <gatha type="2">Akaṃsu satthu vacanaṃ, sammāsambuddhasāsane <note>[sammāsambuddhasāvakā (syā.), sammāsambuddhasāsanaṃ (pī.)]</note>;</gatha>
    <gatha type="last">Tesaṃ etāni ṭhānāni, yāni tvaṃ rāja passasi.</gatha>
    <hangnum nr="565"/>
    <gatha type="1"> ‘‘Viditā te mahārāja, āvāsā pāpakamminaṃ;</gatha>
    <gatha type="2">Atho kalyāṇakammānaṃ, ṭhānāni viditāni te;</gatha>
    <gatha type="last">Uyyāhi dāni rājīsi, devarājassa santike’’.</gatha>
    <hangnum nr="566"/>
    <gatha type="1"> ‘‘Sahassayuttaṃ hayavāhiṃ, dibbayānamadhiṭṭhito;</gatha>
    <gatha type="2">Yāyamāno mahārājā, addā sīdantare nage;</gatha>
    <gatha type="last">Disvānāmantayī sūtaṃ, ‘‘ime ke nāma pabbatā’’.</gatha>
    <hangnum nr="567"/>
    <gatha type="1"><note>[ayaṃ gāthā sī. syā. pī. potthakesu aṭṭhakathāyañca na dissati]</note> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato <note>[ayaṃ gāthā sī. syā. pī. potthakesu aṭṭhakathāyañca na dissati]</note>.</gatha>
    <hangnum nr="568"/>
    <gatha type="1"> ‘‘Sudassano karavīko, īsadharo <note>[isindharo (syā.), īsandharo (ka.)]</note> yugandharo;</gatha>
    <gatha type="last">Nemindharo vinatako, assakaṇṇo girī brahā.</gatha>
    <hangnum nr="569"/>
    <gatha type="1"> ‘‘Ete  sīdantare nagā, anupubbasamuggatā;</gatha>
    <gatha type="last">Mahārājānamāvāsā , yāni tvaṃ rāja passasi.</gatha>
    <hangnum nr="570"/>
    <gatha type="1"> ‘‘Anekarūpaṃ ruciraṃ, nānācitraṃ pakāsati;</gatha>
    <gatha type="last">Ākiṇṇaṃ indasadisehi, byaggheheva surakkhitaṃ <note>[purakkhitaṃ (syā. ka.)]</note>.</gatha>
    <hangnum nr="571"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Imaṃ nu dvāraṃ kimabhaññamāhu <note>[kimabhiññamāhu (sī. pī.)]</note>, (manorama dissati dūratova.) <note>[( ) ayaṃ pāṭho syāmapotthakeyeva dissati]</note></gatha>
    <hangnum nr="572"/>
    <gatha type="1"> Tassa  puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="573"/>
    <gatha type="1"> ‘‘Citrakūṭoti yaṃ āhu, devarājapavesanaṃ;</gatha>
    <gatha type="last">Sudassanassa girino, dvārañhetaṃ pakāsati.</gatha>
    <hangnum nr="574"/>
    <gatha type="1"> ‘‘Anekarūpaṃ ruciraṃ, nānācitraṃ pakāsati;</gatha>
    <gatha type="2">Ākiṇṇaṃ indasadisehi, byaggheheva surakkhitaṃ;</gatha>
    <gatha type="last">Pavisetena rājīsi, arajaṃ bhūmimakkama’’.</gatha>
    <hangnum nr="575"/>
    <gatha type="1"> ‘‘Sahassayuttaṃ hayavāhiṃ, dibbayānamadhiṭṭhito;</gatha>
    <gatha type="last">Yāyamāno mahārājā, addā devasabhaṃ idaṃ.</gatha>
    <hangnum nr="576"/>
    <gatha type="1"> ‘‘Yathā sarade ākāse <note>[ākāso (sī. syā. pī.)]</note>, nīlobhāso padissati;</gatha>
    <gatha type="last">Tathūpamaṃ idaṃ byamhaṃ, veḷuriyāsu nimmitaṃ.</gatha>
    <hangnum nr="577"/>
    <gatha type="1"> ‘‘Vittī hi maṃ vindati sūta disvā, pucchāmi taṃ mātali devasārathi;</gatha>
    <gatha type="last">Imaṃ  nu byamhaṃ kimabhaññamāhu <note>[kimabhiññamāhu (sī. pī.)]</note>, (manorama dissati dūratova.) <note>[( ) ayaṃ pāṭho syāmapotthakeyeva dissati]</note></gatha>
    <hangnum nr="578"/>
    <gatha type="1"> Tassa puṭṭho viyākāsi, mātali devasārathi;</gatha>
    <gatha type="last">Vipākaṃ puññakammānaṃ, jānaṃ akkhāsijānato.</gatha>
    <hangnum nr="579"/>
    <gatha type="1"> ‘‘Sudhammā  iti yaṃ āhu, passesā <note>[esesā (syā. ka.)]</note> dissate sabhā;</gatha>
    <gatha type="last">Veḷuriyārucirā citrā, dhārayanti sunimmitā.</gatha>
    <hangnum nr="580"/>
    <gatha type="1"> ‘‘Aṭṭhaṃsā sukatā thambhā, sabbe veḷuriyāmayā;</gatha>
    <gatha type="last">Yattha devā tāvatiṃsā, sabbe indapurohitā.</gatha>
    <hangnum nr="581"/>
    <gatha type="1"> ‘‘Atthaṃ devamanussānaṃ, cintayantā samacchare;</gatha>
    <gatha type="last">Pavisetena rājīsi, devānaṃ anumodanaṃ’’.</gatha>
    <hangnum nr="582"/>
    <gatha type="1"> ‘‘Taṃ devā paṭinandiṃsu, disvā rājānamāgataṃ;</gatha>
    <gatha type="2">‘‘Svāgataṃ te mahārāja, atho te adurāgataṃ;</gatha>
    <gatha type="last">Nisīda dāni rājīsi, devarājassa santike’’.</gatha>
    <hangnum nr="583"/>
    <gatha type="1"> ‘‘Sakkopi paṭinandittha <note>[paṭinanditvā (ka.)]</note>, vedehaṃ mithilaggahaṃ;</gatha>
    <gatha type="last">Nimantayittha <note>[nimantayī ca (sī. pī.)]</note> kāmehi, āsanena ca vāsavo.</gatha>
    <hangnum nr="584"/>
    <gatha type="1"> ‘‘Sādhu khosi anuppatto, āvāsaṃ vasavattinaṃ;</gatha>
    <gatha type="2">Vasa devesu rājīsi, sabbakāmasamiddhisu;</gatha>
    <gatha type="last">Tāvatiṃsesu devesu, bhuñja kāme amānuse’’.</gatha>
    <hangnum nr="585"/>
    <gatha type="1"> ‘‘Yathā  yācitakaṃ yānaṃ, yathā yācitakaṃ dhanaṃ;</gatha>
    <gatha type="last">Evaṃsampadamevetaṃ, yaṃ parato dānapaccayā.</gatha>
    <hangnum nr="586"/>
    <gatha type="1"> ‘‘Na cāhametamicchāmi, yaṃ parato dānapaccayā;</gatha>
    <gatha type="last">Sayaṃkatāni  puññāni, taṃ me āveṇikaṃ <note>[āveṇiyaṃ (sī. syā. pī.), āvenikaṃ (ka.)]</note> dhanaṃ.</gatha>
    <hangnum nr="587"/>
    <gatha type="1"> ‘‘Sohaṃ gantvā manussesu, kāhāmi kusalaṃ bahuṃ;</gatha>
    <gatha type="2">Dānena samacariyāya, saṃyamena damena ca;</gatha>
    <gatha type="last">Yaṃ katvā sukhito hoti, na ca pacchānutappati’’.</gatha>
    <hangnum nr="588"/>
    <gatha type="1"> ‘‘Bahūpakāro no bhavaṃ, mātali devasārathi;</gatha>
    <gatha type="last">Yo me kalyāṇakammānaṃ, pāpānaṃ paṭidassayi’’ <note>[paṭidaṃsayi (pī.)]</note>.</gatha>
    <hangnum nr="589"/>
    <gatha type="1"> ‘‘Idaṃ vatvā nimirājā, vedeho mithilaggaho;</gatha>
    <gatha type="last">Puthuyaññaṃ yajitvāna, saṃyamaṃ ajjhupāgamī’’ti.</gatha>
    <centered>Nimijātakaṃ <note>[nemirājajātakaṃ (syā.)]</note> catutthaṃ.</centered>
    <hangnum/>
    <paragraph> 542. Umaṅgajātakaṃ (5)</paragraph>
    <hangnum nr="590"/>
    <gatha type="1"> ‘‘Pañcālo  sabbasenāya, brahmadattoyamāgato;</gatha>
    <gatha type="last">Sāyaṃ pañcāliyā senā, appameyyā mahosadha.</gatha>
    <hangnum nr="591"/>
    <gatha type="1"> ‘‘Vīthimatī <note>[piṭṭhimatī (sī. pī.), viddhimatī (syā.)]</note> pattimatī, sabbasaṅgāmakovidā;</gatha>
    <gatha type="last">Ohārinī saddavatī, bherisaṅkhappabodhanā.</gatha>
    <hangnum nr="592"/>
    <gatha type="1"> ‘‘Lohavijjā alaṅkārā, dhajinī vāmarohinī;</gatha>
    <gatha type="last">Sippiyehi susampannā, sūrehi suppatiṭṭhitā.</gatha>
    <hangnum nr="593"/>
    <gatha type="1"> ‘‘Dasettha paṇḍitā āhu, bhūripaññā rahogamā <note>[rahogatā (syā. ka.)]</note>;</gatha>
    <gatha type="last">Mātā ekādasī rañño, pañcāliyaṃ pasāsati.</gatha>
    <hangnum nr="594"/>
    <gatha type="1"> ‘‘Athetthekasataṃ  khatyā, anuyantā yasassino;</gatha>
    <gatha type="last">Acchinnaraṭṭhā byathitā, pañcāliyaṃ <note>[pañcālīnaṃ (bahūsu)]</note> vasaṃ gatā.</gatha>
    <hangnum nr="595"/>
    <gatha type="1"> ‘‘Yaṃvadā-takkarā rañño, akāmā piyabhāṇino;</gatha>
    <gatha type="last">Pañcālamanuyāyanti, akāmā vasino gatā.</gatha>
    <hangnum nr="596"/>
    <gatha type="1"> ‘‘Tāya senāya mithilā, tisandhiparivāritā;</gatha>
    <gatha type="last">Rājadhānī videhānaṃ, samantā parikhaññati.</gatha>
    <hangnum nr="597"/>
    <gatha type="1"> ‘‘Uddhaṃ  tārakajātāva, samantā parivāritā;</gatha>
    <gatha type="last">Mahosadha vijānāhi, kathaṃ mokkho bhavissati’’.</gatha>
    <hangnum nr="598"/>
    <gatha type="1"> ‘‘Pāde deva pasārehi, bhuñja kāme ramassu ca;</gatha>
    <gatha type="last">Hitvā pañcāliyaṃ senaṃ, brahmadatto palāyiti’’ <note>[palāyati (sī. syā.)]</note>.</gatha>
    <hangnum nr="599"/>
    <gatha type="1"> ‘‘Rājā santhavakāmo te, ratanāni pavecchati;</gatha>
    <gatha type="last">Āgacchantu ito <note>[tato (sī. syā.)]</note> dūtā, mañjukā piyabhāṇino.</gatha>
    <hangnum nr="600"/>
    <gatha type="1"> ‘‘Bhāsantu mudukā vācā, yā vācā paṭinanditā;</gatha>
    <gatha type="last">Pañcālo ca videho ca <note>[pañcālā ca videhā ca (sī. pī.)]</note>, ubho ekā bhavantu te’’.</gatha>
    <hangnum nr="601"/>
    <gatha type="1"> ‘‘Kathaṃ nu kevaṭṭa mahosadhena, samāgamo āsi tadiṅgha brūhi;</gatha>
    <gatha type="last">Kacci te paṭinijjhatto, kacci tuṭṭho mahosadho’’.</gatha>
    <hangnum nr="602"/>
    <gatha type="1"> ‘‘Anariyarūpo  puriso janinda, asammodako thaddho asabbhirūpo;</gatha>
    <gatha type="last">Yathā mūgo ca badhiro ca, na kiñcitthaṃ abhāsatha’’ <note>[abhāsittha (ka.)]</note>.</gatha>
    <hangnum nr="603"/>
    <gatha type="1"> ‘‘Addhā  idaṃ mantapadaṃ sududdasaṃ, attho suddho naravīriyena diṭṭho;</gatha>
    <gatha type="last">Tathā hi kāyo mama sampavedhati, hitvā sayaṃ ko parahatthamessati’’.</gatha>
    <hangnum nr="604"/>
    <gatha type="1"> ‘‘Channañhi ekāva matī sameti, ye paṇḍitā uttamabhūripattā;</gatha>
    <gatha type="last">Yānaṃ ayānaṃ atha vāpi ṭhānaṃ, mahosadha tvampi matiṃ karohi’’.</gatha>
    <hangnum nr="605"/>
    <gatha type="1"> ‘‘Jānāsi kho rāja mahānubhāvo, mahabbalo cūḷanibrahmadatto;</gatha>
    <gatha type="last">Rājā ca taṃ icchati māraṇatthaṃ <note>[kāraṇatthaṃ (sī. pī.)]</note>, migaṃ yathā okacarena luddo.</gatha>
    <hangnum nr="606"/>
    <gatha type="1"> ‘‘Yathāpi maccho baḷisaṃ, vaṅkaṃ maṃsena chāditaṃ;</gatha>
    <gatha type="last">Āmagiddho na jānāti, maccho maraṇamattano.</gatha>
    <hangnum nr="607"/>
    <gatha type="1"> ‘‘Evameva tuvaṃ rāja, cūḷaneyyassa dhītaraṃ;</gatha>
    <gatha type="last">Kāmagiddho na jānāsi, macchova maraṇamattano.</gatha>
    <hangnum nr="608"/>
    <gatha type="1"> ‘‘Sace gacchasi pañcālaṃ, khippamattaṃ jahissati;</gatha>
    <gatha type="last">Migaṃ panthānubandhaṃva <note>[pathānupannaṃva (sī. syā. pī.)]</note>, mahantaṃ bhayamessati’’.</gatha>
    <hangnum nr="609"/>
    <gatha type="1"> ‘‘Mayameva bālamhase eḷamūgā, ye uttamatthāni tayī lapimhā;</gatha>
    <gatha type="last">Kimeva  tvaṃ naṅgalakoṭivaḍḍho, atthāni jānāsi yathāpi aññe’’.</gatha>
    <hangnum nr="610"/>
    <gatha type="1"> ‘‘Imaṃ gale gahetvāna, nāsetha vijitā mama;</gatha>
    <gatha type="last">Yo me ratanalābhassa, antarāyāya bhāsati’’.</gatha>
    <hangnum nr="611"/>
    <gatha type="1"> ‘‘Tato  ca so apakkamma, vedehassa upantikā;</gatha>
    <gatha type="last">Atha āmantayī dūtaṃ, mādharaṃ <note>[maḍharaṃ (sī.), mādhuraṃ (syā.), māṭharaṃ (pī.)]</note> suvapaṇḍitaṃ.</gatha>
    <hangnum nr="612"/>
    <gatha type="1"> ‘‘Ehi  samma haritapakkha <note>[harīpakkha (sī. pī.)]</note>, veyyāvaccaṃ karohi me;</gatha>
    <gatha type="last">Atthi pañcālarājassa, sāḷikā sayanapālikā.</gatha>
    <hangnum nr="613"/>
    <gatha type="1"> ‘Taṃ bandhanena <note>[taṃ pattharena (sī. pī.), taṃ santhavena (syā.)]</note> pucchassu, sā hi sabbassa kovidā;</gatha>
    <gatha type="last">Sā tesaṃ sabbaṃ jānāti, rañño ca kosiyassa ca.</gatha>
    <hangnum nr="614"/>
    <gatha type="1"> ‘‘‘Āmo’ti so paṭissutvā, mādharo suvapaṇḍito;</gatha>
    <gatha type="last">Agamāsi haritapakkho <note>[harīpakkho (sī. pī.)]</note>, sāḷikāya upantikaṃ.</gatha>
    <hangnum nr="615"/>
    <gatha type="1"> ‘‘Tato ca kho so gantvāna, mādharo suvapaṇḍito;</gatha>
    <gatha type="last">Athāmantayi sugharaṃ, sāḷikaṃ mañjubhāṇikaṃ.</gatha>
    <hangnum nr="616"/>
    <gatha type="1"> ‘Kacci te sughare khamanīyaṃ, kacci vesse anāmayaṃ;</gatha>
    <gatha type="last">Kacci te madhunā lājā, labbhate sughare tuvaṃ’ <note>[tava (sī. pī.)]</note>.</gatha>
    <hangnum nr="617"/>
    <gatha type="1"> ‘Kusalañceva me samma, atho samma anāmayaṃ;</gatha>
    <gatha type="last">Atho me madhunā lājā, labbhate suvapaṇḍita.</gatha>
    <hangnum nr="618"/>
    <gatha type="1"> ‘Kuto nu samma āgamma, kassa vā pahito tuvaṃ;</gatha>
    <gatha type="last">Na  ca mesi ito pubbe, diṭṭho vā yadi vā suto’’.</gatha>
    <hangnum nr="619"/>
    <gatha type="1"> ‘‘Ahosiṃ sivirājassa, pāsāde sayanapālako;</gatha>
    <gatha type="last">Tato so dhammiko rājā, baddhe mocesi bandhanā’’.</gatha>
    <hangnum nr="620"/>
    <gatha type="1"> ‘‘Tassa mekā dutiyāsi, sāḷikā mañjubhāṇikā;</gatha>
    <gatha type="last">Taṃ tattha avadhī seno, pekkhato sughare mama’’.</gatha>
    <hangnum nr="621"/>
    <gatha type="1"> ‘‘Tassā kāmā hi sammatto, āgatosmi tavantike;</gatha>
    <gatha type="last">Sace kareyya <note>[kareyyāsi (sī.), kareyu (syā.), kareyyāsi me (pī.)]</note> okāsaṃ, ubhayova vasāmase’’.</gatha>
    <hangnum nr="622"/>
    <gatha type="1"> ‘‘Suvova suviṃ kāmeyya, sāḷiko pana sāḷikaṃ;</gatha>
    <gatha type="last">Suvassa sāḷikāyeva <note>[sāḷikāya ca (sī. pī.)]</note>, saṃvāso hoti kīdiso’’.</gatha>
    <hangnum nr="623"/>
    <gatha type="1"> ‘‘Yoyaṃ  kāme <note>[yaṃ yaṃ kāmī (sī. pī.)]</note> kāmayati, api caṇḍālikāmapi;</gatha>
    <gatha type="last">Sabbo hi sadiso hoti, natthi kāme asādiso’’.</gatha>
    <hangnum nr="624"/>
    <gatha type="1"> ‘‘Atthi jampāvatī <note>[jambāvatī (sī. syā.), campāvatī (ka.)]</note> nāma, mātā sivissa <note>[sibbissa (sī. pī.)]</note> rājino;</gatha>
    <gatha type="last">Sā bhariyā vāsudevassa, kaṇhassa mahesī piyā.</gatha>
    <hangnum nr="625"/>
    <gatha type="1"> ‘‘Raṭṭhavatī <note>[rathavatī (sī. pī.), ratanavatī (syā.)]</note> kimpurisī, sāpi vacchaṃ akāmayi;</gatha>
    <gatha type="last">Manusso migiyā saddhiṃ, natthi kāme asādiso’’.</gatha>
    <hangnum nr="626"/>
    <gatha type="1"> ‘‘Handa khvāhaṃ gamissāmi, sāḷike mañjubhāṇike;</gatha>
    <gatha type="last">Paccakkhānupadañhetaṃ, atimaññasi nūna maṃ’’.</gatha>
    <hangnum nr="627"/>
    <gatha type="1"> ‘‘Na  sirī taramānassa, mādhara suvapaṇḍita;</gatha>
    <gatha type="2">Idheva tāva acchassu, yāva rājāna dakkhasi <note>[dakkhisi (pī.)]</note>;</gatha>
    <gatha type="last">Sossi <note>[sossasi (sī.)]</note> saddaṃ mudiṅgānaṃ, ānubhāvañca rājino’’.</gatha>
    <hangnum nr="628"/>
    <gatha type="1"> ‘‘Yo  nu khvāyaṃ tibbo saddo, tirojanapade <note>[tirojanapadaṃ (pī. ka.)]</note> suto;</gatha>
    <gatha type="2">Dhītā pañcālarājassa, osadhī viya vaṇṇinī;</gatha>
    <gatha type="last">Taṃ dassati videhānaṃ, so vivāho bhavissati’’.</gatha>
    <hangnum nr="629"/>
    <gatha type="1"> ‘‘Ediso mā <note>[nediso te (sī.)]</note> amittānaṃ, vivāho hotu mādhara;</gatha>
    <gatha type="last">Yathā pañcālarājassa, vedehena bhavissati’’.</gatha>
    <hangnum nr="630"/>
    <gatha type="1"> ‘‘Ānayitvāna vedehaṃ, pañcālānaṃ rathesabho;</gatha>
    <gatha type="last">Tato naṃ ghātayissati, nassa sakhī bhavissati’’.</gatha>
    <hangnum nr="631"/>
    <gatha type="1"> ‘‘Handa kho maṃ anujānāhi, rattiyo sattamattiyo;</gatha>
    <gatha type="2">Yāvāhaṃ sivirājassa, ārocemi mahesino;</gatha>
    <gatha type="last">Laddho ca me āvasatho, sāḷikāya upantikaṃ’’ <note>[upantikā (sī. ka.)]</note>.</gatha>
    <hangnum nr="632"/>
    <gatha type="1"> ‘‘Handa kho taṃ anujānāmi, rattiyo sattamattiyo;</gatha>
    <gatha type="2">Sace tvaṃ sattarattena, nāgacchasi mamantike;</gatha>
    <gatha type="last">Maññe okkantasattaṃ <note>[okkantasantaṃ (syā. pī. ka.)]</note> maṃ, matāya āgamissasi’’.</gatha>
    <hangnum nr="633"/>
    <gatha type="1"> ‘‘Tato  ca kho so gantvāna, mādharo suvapaṇḍito;</gatha>
    <gatha type="last">Mahosadhassa akkhāsi, sāḷikāvacanaṃ idaṃ’’.</gatha>
    <hangnum nr="634"/>
    <gatha type="1"> ‘‘Yasseva ghare bhuñjeyya bhogaṃ, tasseva atthaṃ puriso careyya’’;</gatha>
    <gatha type="2">‘‘Handāhaṃ gacchāmi pure janinda, pañcālarājassa puraṃ surammaṃ;</gatha>
    <gatha type="last">Nivesanāni māpetuṃ, vedehassa yasassino.</gatha>
    <hangnum nr="635"/>
    <gatha type="1"> ‘‘Nivesanāni  māpetvā, vedehassa yasassino;</gatha>
    <gatha type="last">Yadā te pahiṇeyyāmi, tadā eyyāsi khattiya’’.</gatha>
    <hangnum nr="636"/>
    <gatha type="1"> ‘‘Tato ca pāyāsi pure mahosadho, pañcālarājassa puraṃ surammaṃ;</gatha>
    <gatha type="last">Nivesanāni māpetuṃ, vedehassa yasassino’’.</gatha>
    <hangnum nr="637"/>
    <gatha type="1"> ‘‘Nivesanāni māpetvā, vedehassa yasassino;</gatha>
    <gatha type="2">Athassa pāhiṇī dūtaṃ, <note>[natthi sī. pī. potthakesu]</note> vedehaṃ mithilaggahaṃ <note>[natthi sī. pī. potthakesu]</note>;</gatha>
    <gatha type="last">Ehi dāni mahārāja, māpitaṃ te nivesanaṃ’’.</gatha>
    <hangnum nr="638"/>
    <gatha type="1"> ‘‘Tato ca rājā pāyāsi, senāya caturaṅgiyā <note>[caturaṅginiyā (ka.)]</note>;</gatha>
    <gatha type="last">Anantavāhanaṃ daṭṭhuṃ, phītaṃ kapiliyaṃ <note>[kampilliyaṃ (sī. pī.)]</note> puraṃ’’.</gatha>
    <hangnum nr="639"/>
    <gatha type="1"> ‘‘Tato  ca kho so gantvāna, brahmadattassa pāhiṇi;</gatha>
    <gatha type="last">‘Āgato’smi mahārāja, tava pādāni vandituṃ.</gatha>
    <hangnum nr="640"/>
    <gatha type="1"> ‘Dadāhi dāni me bhariyaṃ, nāriṃ sabbaṅgasobhiniṃ;</gatha>
    <gatha type="last">Suvaṇṇena paṭicchannaṃ, dāsīgaṇapurakkhataṃ’’’.</gatha>
    <hangnum nr="641"/>
    <gatha type="1"> ‘‘Svāgataṃ teva <note>[te (sī.), tepi (syā.), tena (pī.)]</note> vedeha, atho te adurāgataṃ;</gatha>
    <gatha type="2">Nakkhattaṃyeva paripuccha, ahaṃ kaññaṃ dadāmi te;</gatha>
    <gatha type="last">Suvaṇṇena paṭicchannaṃ, dāsīgaṇapurakkhataṃ’’.</gatha>
    <hangnum nr="642"/>
    <gatha type="1"> ‘‘Tato ca rājā vedeho, nakkhattaṃ paripucchatha <note>[paripucchati (syā. ka.)]</note>;</gatha>
    <gatha type="last">Nakkhattaṃ paripucchitvā, brahmadattassa pāhiṇi.</gatha>
    <hangnum nr="643"/>
    <gatha type="1"> ‘‘Dadāhi  dāni me bhariyaṃ, nāriṃ sabbaṅgasobhiniṃ;</gatha>
    <gatha type="last">Suvaṇṇena paṭicchannaṃ, dāsīgaṇapurakkhataṃ’’.</gatha>
    <hangnum nr="644"/>
    <gatha type="1"> ‘‘Dadāmi dāni te bhariyaṃ, nāriṃ sabbaṅgasobhiniṃ;</gatha>
    <gatha type="last">Suvaṇṇena  paṭicchannaṃ, dāsīgaṇapurakkhataṃ’’.</gatha>
    <hangnum nr="645"/>
    <gatha type="1"> ‘‘Hatthī assā rathā pattī, senā tiṭṭhanti vammitā <note>[vammikā (syā. ka.)]</note>;</gatha>
    <gatha type="last">Ukkā padittā jhāyanti, kinnu maññanti paṇḍitā.</gatha>
    <hangnum nr="646"/>
    <gatha type="1"> ‘‘Hatthī assā rathā pattī, senā tiṭṭhanti vammitā <note>[vammikā (syā. ka.)]</note>;</gatha>
    <gatha type="last">Ukkā padittā jhāyanti, kiṃ nu kāhanti <note>[kāhati (ka.)]</note> paṇḍita’’.</gatha>
    <hangnum nr="647"/>
    <gatha type="1"> ‘‘Rakkhati taṃ mahārāja, cūḷaneyyo mahabbalo;</gatha>
    <gatha type="last">Paduṭṭho brahmadattena <note>[paduṭṭho te brahmadatto (sī. syā. pī.)]</note>, pāto taṃ ghātayissati’’.</gatha>
    <hangnum nr="648"/>
    <gatha type="1"> ‘‘Ubbedhati me hadayaṃ, mukhañca parisussati;</gatha>
    <gatha type="last">Nibbutiṃ nādhigacchāmi, aggidaḍḍhova ātape.</gatha>
    <hangnum nr="649"/>
    <gatha type="1"> ‘‘Kammārānaṃ yathā ukkā, anto jhāyati no bahi;</gatha>
    <gatha type="last">Evampi hadayaṃ mayhaṃ, anto jhāyati no bahi’’.</gatha>
    <hangnum nr="650"/>
    <gatha type="1"> ‘‘Pamatto mantanātīto, bhinnamantosi khattiya;</gatha>
    <gatha type="last">Idāni kho taṃ tāyantu, paṇḍitā mantino janā.</gatha>
    <hangnum nr="651"/>
    <gatha type="1"> ‘‘Akatvāmaccassa vacanaṃ, atthakāmahitesino;</gatha>
    <gatha type="last">Attapītirato rājā, migo kūṭeva ohito.</gatha>
    <hangnum nr="652"/>
    <gatha type="1"> ‘‘Yathāpi maccho baḷisaṃ, vaṅkaṃ maṃsena chāditaṃ;</gatha>
    <gatha type="last">Āmagiddho na jānāti, maccho maraṇamattano.</gatha>
    <hangnum nr="653"/>
    <gatha type="1"> ‘‘Evameva  tuvaṃ rāja, cūḷaneyyassa dhītaraṃ;</gatha>
    <gatha type="last">Kāmagiddho  na jānāsi, macchova maraṇamattano.</gatha>
    <hangnum nr="654"/>
    <gatha type="1"> ‘‘Sace gacchasi pañcālaṃ, khippamattaṃ jahissasi;</gatha>
    <gatha type="last">Migaṃ panthānubandhaṃva, mahantaṃ bhayamessati.</gatha>
    <hangnum nr="655"/>
    <gatha type="1"> ‘‘Anariyarūpo  puriso janinda, ahīva ucchaṅgagato ḍaseyya;</gatha>
    <gatha type="last">Na tena mittiṃ kayirātha dhīro <note>[pañño (pī.)]</note>, dukkho have kāpurisena <note>[kāpurisehi (ka.)]</note> saṅgamo.</gatha>
    <hangnum nr="656"/>
    <gatha type="1"> ‘‘Yadeva <note>[yaṃ tveva (sī. syā. pī.)]</note> jaññā purisaṃ <note>[puriso (syā. ka.)]</note> janinda, sīlavāyaṃ bahussuto;</gatha>
    <gatha type="last">Teneva mittiṃ kayirātha dhīro, sukho have sappurisena saṅgamo’’.</gatha>
    <hangnum nr="657"/>
    <gatha type="1"> ‘‘Bālo tuvaṃ eḷamūgosi rāja, yo uttamatthāni mayī lapittho;</gatha>
    <gatha type="last">Kimevahaṃ naṅgalakoṭivaḍḍho, atthāni jānāmi <note>[jānissaṃ (sī. syā. pī.)]</note> yathāpi aññe.</gatha>
    <hangnum nr="658"/>
    <gatha type="1"> ‘‘Imaṃ gale gahetvāna, nāsetha vijitā mama;</gatha>
    <gatha type="last">Yo me ratanalābhassa, antarāyāya bhāsati’’.</gatha>
    <hangnum nr="659"/>
    <gatha type="1"> ‘‘Mahosadha atītena, nānuvijjhanti paṇḍitā;</gatha>
    <gatha type="last">Kiṃ maṃ assaṃva sambandhaṃ, patodeneva vijjhasi.</gatha>
    <hangnum nr="660"/>
    <gatha type="1"> ‘‘Sace passasi mokkhaṃ vā, khemaṃ vā pana passasi;</gatha>
    <gatha type="last">Teneva  maṃ anusāsa, kiṃ atītena vijjhasi’’.</gatha>
    <hangnum nr="661"/>
    <gatha type="1"> ‘‘Atītaṃ mānusaṃ kammaṃ, dukkaraṃ durabhisambhavaṃ;</gatha>
    <gatha type="last">Na taṃ sakkomi mocetuṃ, tvaṃ pajānassu <note>[tvampi jānassu (sī. pī.)]</note> khattiya.</gatha>
    <hangnum nr="662"/>
    <gatha type="1"> ‘‘Santi vehāyasā <note>[vehāsayā (sī. pī.)]</note> nāgā, iddhimanto yasassino;</gatha>
    <gatha type="last">Tepi ādāya gaccheyyuṃ, yassa honti tathāvidhā.</gatha>
    <hangnum nr="663"/>
    <gatha type="1"> ‘‘Santi vehāyasā assā, iddhimanto yasassino;</gatha>
    <gatha type="last">Tepi ādāya gaccheyyuṃ, yassa honti tathāvidhā.</gatha>
    <hangnum nr="664"/>
    <gatha type="1"> ‘‘Santi vehāyasā pakkhī, iddhimanto yasassino;</gatha>
    <gatha type="last">Tepi ādāya gaccheyyuṃ, yassa honti tathāvidhā.</gatha>
    <hangnum nr="665"/>
    <gatha type="1"> ‘‘Santi  vehāyasā yakkhā, iddhimanto yasassino;</gatha>
    <gatha type="last">Tepi ādāya gaccheyyuṃ, yassa honti tathāvidhā.</gatha>
    <hangnum nr="666"/>
    <gatha type="1"> ‘‘Atītaṃ mānusaṃ kammaṃ, dukkaraṃ durabhisambhavaṃ;</gatha>
    <gatha type="last">Na taṃ sakkomi mocetuṃ, antalikkhena khattiya’’.</gatha>
    <hangnum nr="667"/>
    <gatha type="1"> ‘‘Atīradassī puriso, mahante udakaṇṇave;</gatha>
    <gatha type="last">Yattha so labhate gādhaṃ <note>[nāvaṃ (ka.)]</note>, tattha so vindate sukhaṃ.</gatha>
    <hangnum nr="668"/>
    <gatha type="1"> ‘‘Evaṃ  amhañca rañño ca, tvaṃ patiṭṭhā mahosadha;</gatha>
    <gatha type="last">Tvaṃ nosi mantinaṃ seṭṭho, amhe dukkhā pamocaya’’.</gatha>
    <hangnum nr="669"/>
    <gatha type="1"> ‘‘Atītaṃ mānusaṃ kammaṃ, dukkaraṃ durabhisambhavaṃ;</gatha>
    <gatha type="last">Na taṃ sakkomi mocetuṃ, tvaṃ pajānassu senaka’’.</gatha>
    <hangnum nr="670"/>
    <gatha type="1"> ‘‘Suṇohi  metaṃ <note>[etaṃ (sī. ka.)]</note> vacanaṃ, passa senaṃ <note>[passase’taṃ (sī. pī.)]</note> mahabbhayaṃ;</gatha>
    <gatha type="last">Senakaṃ dāni pucchāmi, kiṃ kiccaṃ idha maññasi’’.</gatha>
    <hangnum nr="671"/>
    <gatha type="1"> ‘‘Aggiṃ vā dvārato dema, gaṇhāmase vikantanaṃ <note>[vikattanaṃ (sī. pī.)]</note>;</gatha>
    <gatha type="2">Aññamaññaṃ vadhitvāna, khippaṃ hissāma jīvitaṃ;</gatha>
    <gatha type="last">Mā no rājā brahmadatto, ciraṃ dukkhena mārayi’’.</gatha>
    <hangnum nr="672"/>
    <gatha type="1"> ‘‘Suṇohi metaṃ vacanaṃ, passa senaṃ mahabbhayaṃ;</gatha>
    <gatha type="last">Pukkusaṃ dāni pucchāmi, kiṃ kiccaṃ idha maññasi’’.</gatha>
    <hangnum nr="673"/>
    <gatha type="1"> ‘‘Visaṃ khāditvā miyyāma, khippaṃ hissāma jīvitaṃ;</gatha>
    <gatha type="last">Mā no rājā brahmadatto, ciraṃ dukkhena mārayi’’.</gatha>
    <hangnum nr="674"/>
    <gatha type="1"> ‘‘Suṇohi metaṃ vacanaṃ, passa senaṃ mahabbhayaṃ;</gatha>
    <gatha type="last">Kāmindaṃ <note>[kāvindaṃ (sī. pī.)]</note> dāni pucchāmi, kiṃ kiccaṃ idha maññasi’’.</gatha>
    <hangnum nr="675"/>
    <gatha type="1"> ‘‘Rajjuyā bajjha miyyāma, papātā papatāmase <note>[papatemase (sī. pī.)]</note>;</gatha>
    <gatha type="last">Mā no rājā brahmadatto, ciraṃ dukkhena mārayi’’.</gatha>
    <hangnum nr="676"/>
    <gatha type="1"> ‘‘Suṇohi metaṃ vacanaṃ, passa senaṃ mahabbhayaṃ;</gatha>
    <gatha type="last">Devindaṃ dāni pucchāmi, kiṃ kiccaṃ idha maññasi’’.</gatha>
    <hangnum nr="677"/>
    <gatha type="1"> ‘‘Aggiṃ  vā dvārato dema, gaṇhāmase vikantanaṃ;</gatha>
    <gatha type="2">Aññamaññaṃ vadhitvāna, khippaṃ hissāma jīvitaṃ;</gatha>
    <gatha type="last">Na no sakkoti mocetuṃ, sukheneva mahosadho’’.</gatha>
    <hangnum nr="678"/>
    <gatha type="1"> ‘‘Yathā kadalino sāraṃ, anvesaṃ nādhigacchati;</gatha>
    <gatha type="last">Evaṃ anvesamānā naṃ, pañhaṃ najjhagamāmase.</gatha>
    <hangnum nr="679"/>
    <gatha type="1"> ‘‘Yathā simbalino  sāraṃ, anvesaṃ nādhigacchati;</gatha>
    <gatha type="last">Evaṃ anvesamānā naṃ, pañhaṃ najjhagamāmase.</gatha>
    <hangnum nr="680"/>
    <gatha type="1"> ‘‘Adese vata no vuṭṭhaṃ, kuñjarānaṃvanodake;</gatha>
    <gatha type="last">Sakāse dummanussānaṃ, bālānaṃ avijānataṃ.</gatha>
    <hangnum nr="681"/>
    <gatha type="1"> ‘‘Ubbedhati me hadayaṃ, mukhañca parisussati;</gatha>
    <gatha type="last">Nibbutiṃ nādhigacchāmi, aggidaḍḍhova ātape.</gatha>
    <hangnum nr="682"/>
    <gatha type="1"> ‘‘Kammārānaṃ  yathā ukkā, anto jhāyati no bahi;</gatha>
    <gatha type="last">Evampi hadayaṃ mayhaṃ, anto jhāyati no bahi’’.</gatha>
    <hangnum nr="683"/>
    <gatha type="1"> ‘‘Tato so paṇḍito dhīro, atthadassī mahosadho;</gatha>
    <gatha type="last">Vedehaṃ dukkhitaṃ disvā, idaṃ vacanamabravi.</gatha>
    <hangnum nr="684"/>
    <gatha type="1"> ‘Mā tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Ahaṃ taṃ mocayissāmi, rāhuggahaṃva <note>[rāhugahitaṃva (sī. syā. pī.)]</note> candimaṃ.</gatha>
    <hangnum nr="685"/>
    <gatha type="1"> ‘Mā tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Ahaṃ taṃ mocayissāmi, rāhuggahaṃva sūriyaṃ.</gatha>
    <hangnum nr="686"/>
    <gatha type="1"> ‘‘Mā tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Ahaṃ taṃ mocayissāmi, paṅke sannaṃva kuñjaraṃ.</gatha>
    <hangnum nr="687"/>
    <gatha type="1"> ‘Mā tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Ahaṃ taṃ mocayissāmi, peḷābaddhaṃva pannagaṃ.</gatha>
    <hangnum nr="688"/>
    <gatha type="1"><note>[ayaṃ gāthā sī. pī. potthakesu na dissati]</note> ‘Mā tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Ahaṃ taṃ mocayissāmi, pakkhiṃ baddhaṃva pañjare <note>[ayaṃ gāthā sī. pī. potthakesu na dissati]</note>.</gatha>
    <hangnum nr="689"/>
    <gatha type="1"> ‘Mā  tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Ahaṃ taṃ mocayissāmi, macche jālagateriva.</gatha>
    <hangnum nr="690"/>
    <gatha type="1"> ‘Mā tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Ahaṃ taṃ mocayissāmi, sayoggabalavāhanaṃ.</gatha>
    <hangnum nr="691"/>
    <gatha type="1"> ‘Mā tvaṃ bhāyi mahārāja, mā tvaṃ bhāyi rathesabha;</gatha>
    <gatha type="last">Pañcālaṃ vāhayissāmi <note>[bāhayissāmi (syā.), vārayissāmi (ka.)]</note>, kākasenaṃva leḍḍunā.</gatha>
    <hangnum nr="692"/>
    <gatha type="1"> ‘Adu paññā kimatthiyā, amacco vāpi tādiso;</gatha>
    <gatha type="last">Yo taṃ sambādhapakkhandaṃ <note>[sambādhapakkhantaṃ (sī. pī.)]</note>, dukkhā na parimocaye’’’.</gatha>
    <hangnum nr="693"/>
    <gatha type="1"> ‘‘Etha māṇavā uṭṭhetha, mukhaṃ sodhetha sandhino;</gatha>
    <gatha type="last">Vedeho sahamaccehi, umaṅgena <note>[ummaggena (sī. pī.), ummaṅge (syā.) evamuparipi]</note> gamissati’’.</gatha>
    <hangnum nr="694"/>
    <gatha type="1"> ‘‘Tassa taṃ vacanaṃ sutvā, paṇḍitassānucārino <note>[paṇḍitassānusārino (sī. syā. pī.)]</note>;</gatha>
    <gatha type="last">Umaṅgadvāraṃ vivariṃsu, yantayutte ca aggaḷe’’.</gatha>
    <hangnum nr="695"/>
    <gatha type="1"> ‘‘Purato senako yāti, pacchato ca mahosadho;</gatha>
    <gatha type="last">Majjhe ca rājā vedeho, amaccaparivārito’’.</gatha>
    <hangnum nr="696"/>
    <gatha type="1"> ‘‘Umaṅgā nikkhamitvāna, vedeho nāvamāruhi;</gatha>
    <gatha type="last">Abhirūḷhañca taṃ ñatvā <note>[abhiruyhañca ñatvāna (syā. ka.)]</note>, anusāsi mahosadho.</gatha>
    <hangnum nr="697"/>
    <gatha type="1"> ‘Ayaṃ  te sasuro deva, ayaṃ sassu janādhipa;</gatha>
    <gatha type="last">Yathā mātu paṭipatti, evaṃ te hotu sassuyā.</gatha>
    <hangnum nr="698"/>
    <gatha type="1"> ‘Yathāpi niyako bhātā, saudariyo ekamātuko;</gatha>
    <gatha type="last">Evaṃ pañcālacando te, dayitabbo rathesabha.</gatha>
    <hangnum nr="699"/>
    <gatha type="1"> ‘Ayaṃ  pañcālacandī te, rājaputtī abhicchitā <note>[abhijjhitā (sī. syā. pī.)]</note>;</gatha>
    <gatha type="last">Kāmaṃ karohi te tāya, bhariyā te rathesabha’’’.</gatha>
    <hangnum nr="700"/>
    <gatha type="1"> ‘‘Āruyha nāvaṃ taramāno, kinnu tīramhi tiṭṭhasi;</gatha>
    <gatha type="last">Kicchā muttāmha dukkhato, yāma dāni mahosadha’’.</gatha>
    <hangnum nr="701"/>
    <gatha type="1"> ‘‘Nesa  dhammo mahārāja, yohaṃ senāya nāyako;</gatha>
    <gatha type="last">Senaṅgaṃ parihāpetvā, attānaṃ parimocaye.</gatha>
    <hangnum nr="702"/>
    <gatha type="1"> ‘‘Nivesanamhi te deva, senaṅgaṃ parihāpitaṃ;</gatha>
    <gatha type="last">Taṃ dinnaṃ brahmadattena, ānayissaṃ rathesabha’’.</gatha>
    <hangnum nr="703"/>
    <gatha type="1"> ‘‘Appaseno mahāsenaṃ, kathaṃ viggayha <note>[niggayha (syā. ka.)]</note> ṭhassasi;</gatha>
    <gatha type="last">Dubbalo balavantena, vihaññissasi paṇḍita’’.</gatha>
    <hangnum nr="704"/>
    <gatha type="1"> ‘‘Appasenopi ce mantī, mahāsenaṃ amantinaṃ;</gatha>
    <gatha type="last">Jināti rājā rājāno, ādiccovudayaṃ tamaṃ’’.</gatha>
    <hangnum nr="705"/>
    <gatha type="1"> ‘‘Susukhaṃ vata saṃvāso, paṇḍitehīti senaka;</gatha>
    <gatha type="2">Pakkhīva pañjare baddhe, macche jālagateriva;</gatha>
    <gatha type="last">Amittahatthattagate <note>[amittassa hatthagate (ka.)]</note>, mocayī no mahosadho’’.</gatha>
    <hangnum nr="706"/>
    <gatha type="1"> ‘‘Evametaṃ <note>[evameva (syā.)]</note> mahārāja, paṇḍitā hi sukhāvahā;</gatha>
    <gatha type="2">Pakkhīva pañjare baddhe, macche jālagateriva;</gatha>
    <gatha type="last">Amittahatthattagate, mocayī no mahosadho’’.</gatha>
    <hangnum nr="707"/>
    <gatha type="1"> ‘‘Rakkhitvā kasiṇaṃ rattiṃ, cūḷaneyyo mahabbalo;</gatha>
    <gatha type="last">Udentaṃ aruṇuggasmiṃ, upakāriṃ upāgami.</gatha>
    <hangnum nr="708"/>
    <gatha type="1"> ‘‘Āruyha  pavaraṃ nāgaṃ, balavantaṃ saṭṭhihāyanaṃ;</gatha>
    <gatha type="last">Rājā avoca pañcālo, cūḷaneyyo mahabbalo.</gatha>
    <hangnum nr="709"/>
    <gatha type="1"> ‘‘Sannaddho maṇivammena <note>[maṇicammena (syā.)]</note>, saramādāya pāṇinā;</gatha>
    <gatha type="last">Pesiye ajjhabhāsittha, puthugumbe samāgate.</gatha>
    <hangnum nr="710"/>
    <gatha type="1"> ‘‘Hatthārohe anīkaṭṭhe, rathike pattikārake;</gatha>
    <gatha type="last">Upāsanamhi katahatthe, vālavedhe samāgate’’.</gatha>
    <hangnum nr="711"/>
    <gatha type="1"> ‘‘Pesetha  kuñjare dantī, balavante saṭṭhihāyane;</gatha>
    <gatha type="last">Maddantu kuñjarā nagaraṃ, vedehena sumāpitaṃ.</gatha>
    <hangnum nr="712"/>
    <gatha type="1"> ‘‘Vacchadantamukhā setā, tikkhaggā aṭṭhivedhino;</gatha>
    <gatha type="last">Paṇunnā dhanuvegena, sampatantutarītarā.</gatha>
    <hangnum nr="713"/>
    <gatha type="1"> ‘‘Māṇavā  vammino sūrā, citradaṇḍayutāvudhā;</gatha>
    <gatha type="last">Pakkhandino mahānāgā, hatthīnaṃ hontu sammukhā.</gatha>
    <hangnum nr="714"/>
    <gatha type="1"> ‘‘Sattiyo teladhotāyo, accimantā <note>[accimantī (sī.)]</note> pabhassarā;</gatha>
    <gatha type="last">Vijjotamānā tiṭṭhantu, sataraṃsīva <note>[sataraṃsā viya (sī.)]</note> tārakā.</gatha>
    <hangnum nr="715"/>
    <gatha type="1"> ‘‘Āvudhabalavantānaṃ, guṇikāyūradhārinaṃ;</gatha>
    <gatha type="2">Etādisānaṃ yodhānaṃ, saṅgāme apalāyinaṃ;</gatha>
    <gatha type="last">Vedeho kuto muccissati, sace pakkhīva kāhiti.</gatha>
    <hangnum nr="716"/>
    <gatha type="1"> ‘‘Tiṃsa me purisanāvutyo, sabbevekekaniccitā;</gatha>
    <gatha type="last">Yesaṃ samaṃ na passāmi, kevalaṃ mahimaṃ caraṃ.</gatha>
    <hangnum nr="717"/>
    <gatha type="1"> ‘‘Nāgā ca kappitā dantī, balavanto saṭṭhihāyanā;</gatha>
    <gatha type="last">Yesaṃ  khandhesu sobhanti, kumārā cārudassanā;</gatha>
    <hangnum nr="718"/>
    <gatha type="1"> ‘‘Pītālaṅkārā pītavasanā, pītuttaranivāsanā;</gatha>
    <gatha type="last">Nāgakhandhesu sobhanti, devaputtāva nandane.</gatha>
    <hangnum nr="719"/>
    <gatha type="1"> ‘‘Pāṭhīnavaṇṇā nettiṃsā, teladhotā pabhassarā;</gatha>
    <gatha type="last">Niṭṭhitā naradhīrehi <note>[naravīrehi (sī. syā. pī.)]</note>, samadhārā sunissitā.</gatha>
    <hangnum nr="720"/>
    <gatha type="1"> ‘‘Vellālino vītamalā, sikkāyasamayā daḷhā;</gatha>
    <gatha type="last">Gahitā balavantehi, suppahārappahāribhi.</gatha>
    <hangnum nr="721"/>
    <gatha type="1"> ‘‘Suvaṇṇatharusampannā, lohitakacchupadhāritā;</gatha>
    <gatha type="last">Vivattamānā sobhanti, vijjuvabbhaghanantare.</gatha>
    <hangnum nr="722"/>
    <gatha type="1"> ‘‘Paṭākā <note>[patākā (sī. pī.), pathakā (syā.)]</note> vammino sūrā, asicammassa kovidā;</gatha>
    <gatha type="last">Dhanuggahā sikkhitarā <note>[tharuggahā sikkhitāro (sī. pī.)]</note>, nāgakhandhe nipātino <note>[nāgakhandhātipātino (sī. pī.)]</note>.</gatha>
    <hangnum nr="723"/>
    <gatha type="1"> ‘‘Etādisehi parikkhitto, natthi mokkho ito tava;</gatha>
    <gatha type="last">Pabhāvaṃ te na passāmi, yena tvaṃ mithilaṃ vaje’’.</gatha>
    <hangnum nr="724"/>
    <gatha type="1"> ‘‘Kiṃ nu santaramānova, nāgaṃ pesesi kuñjaraṃ;</gatha>
    <gatha type="last">Pahaṭṭharūpo āpatasi <note>[āgamasi (syā.), ātapasi (ka.)]</note>, siddhatthosmīti <note>[laddhatthosmīti (sī. syā. pī.)]</note> maññasi.</gatha>
    <hangnum nr="725"/>
    <gatha type="1"> ‘‘Oharetaṃ  dhanuṃ cāpaṃ, khurappaṃ paṭisaṃhara;</gatha>
    <gatha type="last">Oharetaṃ subhaṃ vammaṃ, veḷuriyamaṇisanthataṃ’’ <note>[veḷuriyamaṇisannibhaṃ (syā.)]</note>.</gatha>
    <hangnum nr="726"/>
    <gatha type="1"> ‘‘Pasannamukhavaṇṇosi, mitapubbañca bhāsasi;</gatha>
    <gatha type="last">Hoti kho maraṇakāle, edisī <note>[tādisī (sī. pī.)]</note> vaṇṇasampadā’’.</gatha>
    <hangnum nr="727"/>
    <gatha type="1"> ‘‘Moghaṃ te gajjitaṃ rāja, bhinnamantosi khattiya;</gatha>
    <gatha type="last">Duggaṇhosi <note>[duggaṇho hi (sī. syā. pī.)]</note> tayā rājā, khaḷuṅkeneva <note>[khaḷuṅgeneva (ka.)]</note> sindhavo.</gatha>
    <hangnum nr="728"/>
    <gatha type="1"> ‘‘Tiṇṇo hiyyo rājā gaṅgaṃ, sāmacco saparijjano;</gatha>
    <gatha type="last">Haṃsarājaṃ yathā dhaṅko, anujjavaṃ patissasi’’.</gatha>
    <hangnum nr="729"/>
    <gatha type="1"> ‘‘Siṅgālā rattibhāgena, phullaṃ disvāna kiṃsukaṃ;</gatha>
    <gatha type="last">Maṃsapesīti maññantā, paribyūḷhā migādhamā.</gatha>
    <hangnum nr="730"/>
    <gatha type="1"> ‘‘Vītivattāsu rattīsu, uggatasmiṃ divākare <note>[divākare (sī. syā. pī.)]</note>;</gatha>
    <gatha type="last">Kiṃsukaṃ phullitaṃ disvā, āsacchinnā migādhamā.</gatha>
    <hangnum nr="731"/>
    <gatha type="1"> ‘‘Evameva tuvaṃ rāja, vedehaṃ parivāriya <note>[parivāraya (syā. pī.), parivāritaṃ (ka.)]</note>;</gatha>
    <gatha type="last">Āsacchinno gamissasi, siṅgālā kiṃsukaṃ yathā’’.</gatha>
    <hangnum nr="732"/>
    <gatha type="1"> ‘‘Imassa hatthe pāde ca, kaṇṇanāsañca chindatha;</gatha>
    <gatha type="last">Yo me amittaṃ hatthagataṃ, vedehaṃ parimocayi.</gatha>
    <hangnum nr="733"/>
    <gatha type="1"> ‘‘Imaṃ maṃsaṃva pātabyaṃ <note>[maṃsaṃva pātabbaṃ (sī. pī.), maṃsañca pātabyaṃ (ka.)]</note>, sūle katvā pacantu naṃ;</gatha>
    <gatha type="last">Yo me amittaṃ hatthagataṃ, vedehaṃ parimocayi.</gatha>
    <hangnum nr="734"/>
    <gatha type="1"> ‘‘Yathāpi āsabhaṃ cammaṃ, pathabyā vitaniyyati;</gatha>
    <gatha type="last">Sīhassa atho byagghassa, hoti saṅkusamāhataṃ.</gatha>
    <hangnum nr="735"/>
    <gatha type="1"> ‘‘Evaṃ taṃ vitanitvāna, vedhayissāmi sattiyā;</gatha>
    <gatha type="last">Yo me amittaṃ hatthagataṃ, vedehaṃ parimocayi’’.</gatha>
    <hangnum nr="736"/>
    <gatha type="1"> ‘‘Sace me hatthe pāde ca, kaṇṇanāsañca checchasi;</gatha>
    <gatha type="last">Evaṃ pañcālacandassa, vedeho chedayissati.</gatha>
    <hangnum nr="737"/>
    <gatha type="1"> ‘‘Sace  me hatthe pāde ca, kaṇṇanāsañca checchasi;</gatha>
    <gatha type="last">Evaṃ  pañcālacandiyā, vedeho chedayissati.</gatha>
    <hangnum nr="738"/>
    <gatha type="1"> ‘‘Sace me hatthe pāde ca, kaṇṇanāsañca checchasi;</gatha>
    <gatha type="last">Evaṃ nandāya deviyā, vedeho chedayissati.</gatha>
    <hangnum nr="739"/>
    <gatha type="1"> ‘‘Sace me hatthe pāde ca, kaṇṇanāsañca checchasi;</gatha>
    <gatha type="last">Evaṃ te puttadārassa, vedeho chedayissati.</gatha>
    <hangnum nr="740"/>
    <gatha type="1"> ‘‘Sace  maṃsaṃva pātabyaṃ, sūle katvā pacissasi;</gatha>
    <gatha type="last">Evaṃ pañcālacandassa, vedeho pācayissati.</gatha>
    <hangnum nr="741"/>
    <gatha type="1"> ‘‘Sace maṃsaṃva pātabyaṃ, sūle katvā pacissasi;</gatha>
    <gatha type="last">Evaṃ pañcālacandiyā, vedeho pācayissati.</gatha>
    <hangnum nr="742"/>
    <gatha type="1"> ‘‘Sace maṃsaṃva pātabyaṃ, sūle katvā pacissasi;</gatha>
    <gatha type="last">Evaṃ nandāya deviyā, vedeho pācayissati.</gatha>
    <hangnum nr="743"/>
    <gatha type="1"> ‘‘Sace maṃsaṃva pātabyaṃ, sūle katvā pacissasi;</gatha>
    <gatha type="last">Evaṃ te puttadārassa, vedeho pācayissati.</gatha>
    <hangnum nr="744"/>
    <gatha type="1"> ‘‘Sace maṃ vitanitvāna, vedhayissasi sattiyā;</gatha>
    <gatha type="last">Evaṃ pañcālacandassa, vedeho vedhayissati.</gatha>
    <hangnum nr="745"/>
    <gatha type="1"> ‘‘Sace maṃ vitanitvāna, vedhayissasi sattiyā;</gatha>
    <gatha type="last">Evaṃ pañcālacandiyā, vedeho vedhayissati.</gatha>
    <hangnum nr="746"/>
    <gatha type="1"> ‘‘Sace maṃ vitanitvāna, vedhayissasi sattiyā;</gatha>
    <gatha type="last">Evaṃ nandāya deviyā, vedeho vedhayissati.</gatha>
    <hangnum nr="747"/>
    <gatha type="1"> ‘‘Sace maṃ vitanitvāna, vedhayissasi sattiyā;</gatha>
    <gatha type="2">Evaṃ  te puttadārassa, vedeho vedhayissati;</gatha>
    <gatha type="last">Evaṃ no mantitaṃ raho, vedehena mayā saha.</gatha>
    <hangnum nr="748"/>
    <gatha type="1"> ‘‘Yathāpi palasataṃ cammaṃ, kontimantāsuniṭṭhitaṃ <note>[kontīmantīsuniṭṭhitaṃ (sī. pī.)]</note>;</gatha>
    <gatha type="last">Upeti tanutāṇāya, sarānaṃ paṭihantave.</gatha>
    <hangnum nr="749"/>
    <gatha type="1"> ‘‘Sukhāvaho  dukkhanudo, vedehassa yasassino;</gatha>
    <gatha type="last">Matiṃ te paṭihaññāmi, usuṃ palasatena vā’’.</gatha>
    <hangnum nr="750"/>
    <gatha type="1"> ‘‘Iṅgha passa mahārāja, suññaṃ antepuraṃ tava;</gatha>
    <gatha type="2">Orodhā ca kumārā ca, tava mātā ca khattiya;</gatha>
    <gatha type="last">Umaṅgā nīharitvāna, vedehassupanāmitā’’.</gatha>
    <hangnum nr="751"/>
    <gatha type="1"> ‘‘Iṅgha antepuraṃ mayhaṃ, gantvāna vicinātha naṃ;</gatha>
    <gatha type="last">Yathā imassa vacanaṃ, saccaṃ vā yadi vā musā’’.</gatha>
    <hangnum nr="752"/>
    <gatha type="1"> ‘‘Evametaṃ mahārāja, yathā āha mahosadho;</gatha>
    <gatha type="last">Suññaṃ antepuraṃ sabbaṃ, kākapaṭṭanakaṃ yathā’’.</gatha>
    <hangnum nr="753"/>
    <gatha type="1"> ‘‘Ito gatā mahārāja, nārī sabbaṅgasobhanā;</gatha>
    <gatha type="last">Kosambaphalakasussoṇī <note>[kosumbhaphalakasussoṇī (sī. syā. pī.)]</note>, haṃsagaggarabhāṇinī.</gatha>
    <hangnum nr="754"/>
    <gatha type="1"> ‘‘Ito  nītā mahārāja, nārī sabbaṅgasobhanā;</gatha>
    <gatha type="last">Koseyyavasanā sāmā, jātarūpasumekhalā.</gatha>
    <hangnum nr="755"/>
    <gatha type="1"> ‘‘Surattapādā kalyāṇī, suvaṇṇamaṇimekhalā;</gatha>
    <gatha type="last">Pārevatakkhī sutanū, bimboṭṭhā tanumajjhimā.</gatha>
    <hangnum nr="756"/>
    <gatha type="1"> ‘‘Sujātā bhujalaṭṭhīva, vedīva <note>[vellīva (sī. pī.)]</note> tanumajjhimā;</gatha>
    <gatha type="last">Dīghassā  kesā asitā, īsakaggapavellitā.</gatha>
    <hangnum nr="757"/>
    <gatha type="1"> ‘‘Sujātā migachāpāva, hemantaggisikhāriva;</gatha>
    <gatha type="last">Nadīva giriduggesu, sañchannā khuddaveḷubhi.</gatha>
    <hangnum nr="758"/>
    <gatha type="1"> ‘‘Nāganāsūru kalyāṇī, paramā <note>[paṭhamā (sī. pī.)]</note> timbarutthanī;</gatha>
    <gatha type="last">Nātidīghā nātirassā, nālomā nātilomasā’’.</gatha>
    <hangnum nr="759"/>
    <gatha type="1"> ‘‘Nandāya nūna maraṇena, nandasi sirivāhana;</gatha>
    <gatha type="last">Ahañca nūna nandā ca, gacchāma yamasādhanaṃ’’.</gatha>
    <hangnum nr="760"/>
    <gatha type="1"> ‘‘Dibbaṃ adhīyase māyaṃ, akāsi cakkhumohanaṃ;</gatha>
    <gatha type="last">Yo me amittaṃ hatthagataṃ, vedehaṃ parimocayi’’.</gatha>
    <hangnum nr="761"/>
    <gatha type="1"> ‘‘Adhīyanti  mahārāja <note>[adhiyanti ve mahārāja (syā. ka.)]</note>, dibbamāyidha paṇḍitā;</gatha>
    <gatha type="last">Te mocayanti attānaṃ, paṇḍitā mantino janā.</gatha>
    <hangnum nr="762"/>
    <gatha type="1"> ‘‘Santi māṇavaputtā me, kusalā sandhichedakā;</gatha>
    <gatha type="last">Yesaṃ katena maggena, vedeho mithilaṃ gato’’.</gatha>
    <hangnum nr="763"/>
    <gatha type="1"> ‘‘Iṅgha passa mahārāja, umaṅgaṃ sādhu māpitaṃ;</gatha>
    <gatha type="2">Hatthīnaṃ atha assānaṃ, rathānaṃ atha pattinaṃ;</gatha>
    <gatha type="last">Ālokabhūtaṃ tiṭṭhantaṃ, umaṅgaṃ sādhu māpitaṃ’’ <note>[niṭṭhitaṃ (sī. syā. pī.)]</note>.</gatha>
    <hangnum nr="764"/>
    <gatha type="1"> ‘‘Lābhā vata videhānaṃ, yassimedisā paṇḍitā;</gatha>
    <gatha type="last">Ghare vasanti vijite, yathā tvaṃsi mahosadha’’.</gatha>
    <hangnum nr="765"/>
    <gatha type="1"> ‘‘Vuttiñca parihārañca, diguṇaṃ bhattavetanaṃ;</gatha>
    <gatha type="2">Dadāmi vipule bhoge, bhuñja kāme ramassu ca;</gatha>
    <gatha type="last">Mā  videhaṃ paccagamā, kiṃ videho karissati’’.</gatha>
    <hangnum nr="766"/>
    <gatha type="1"> ‘‘Yo cajetha mahārāja, bhattāraṃ dhanakāraṇā;</gatha>
    <gatha type="2">Ubhinnaṃ hoti gārayho, attano ca parassa ca;</gatha>
    <gatha type="last">Yāva jīveyya vedeho, nāññassa puriso siyā.</gatha>
    <hangnum nr="767"/>
    <gatha type="1"> ‘‘Yo  cajetha mahārāja, bhattāraṃ dhanakāraṇā;</gatha>
    <gatha type="2">Ubhinnaṃ hoti gārayho, attano ca parassa ca;</gatha>
    <gatha type="last">Yāva tiṭṭheyya vedeho, nāññassa vijite vase’’.</gatha>
    <hangnum nr="768"/>
    <gatha type="1"> ‘‘Dammi nikkhasahassaṃ te, gāmāsītiñca kāsisu;</gatha>
    <gatha type="2">Dāsisatāni cattāri, dammi bhariyāsatañca te;</gatha>
    <gatha type="last">Sabbaṃ senaṅgamādāya, sotthiṃ gaccha mahosadha.</gatha>
    <hangnum nr="769"/>
    <gatha type="1"> ‘‘Yāva dadantu hatthīnaṃ, assānaṃ diguṇaṃ vidhaṃ;</gatha>
    <gatha type="last">Tappentu annapānena, rathike pattikārake’’.</gatha>
    <hangnum nr="770"/>
    <gatha type="1"> ‘‘Hatthī asse rathe pattī, gacchevādāya paṇḍita;</gatha>
    <gatha type="last">Passatu taṃ mahārājā, vedeho mithilaṃ gataṃ <note>[mithilaggahaṃ (ka.)]</note>.</gatha>
    <hangnum nr="771"/>
    <gatha type="1"> ‘‘Hatthī assā rathā pattī, senā padissate mahā;</gatha>
    <gatha type="last">Caturaṅginī bhīsarūpā, kiṃ nu maññasi paṇḍita’’ <note>[maññanti paṇḍitā (sī. syā. pī.)]</note>.</gatha>
    <hangnum nr="772"/>
    <gatha type="1"> ‘‘Ānando  te mahārāja, uttamo paṭidissati;</gatha>
    <gatha type="last">Sabbaṃ senaṅgamādāya, sotthiṃ patto mahosadho’’.</gatha>
    <hangnum nr="773"/>
    <gatha type="1"> ‘‘Yathā petaṃ susānasmiṃ, chaḍḍetvā caturo janā;</gatha>
    <gatha type="last">Evaṃ kapilaye tyamha <note>[kappiliye tyamhā (syā.), kampilliye tyamhā (sī.), kampilliyaraṭṭhe (pī.)]</note>, chaḍḍayitvā idhāgatā.</gatha>
    <hangnum nr="774"/>
    <gatha type="1"> ‘‘Atha  tvaṃ kena vaṇṇena, kena vā pana hetunā;</gatha>
    <gatha type="last">Kena vā atthajātena, attānaṃ parimocayi’’.</gatha>
    <hangnum nr="775"/>
    <gatha type="1"> ‘‘Atthaṃ atthena vedeha, mantaṃ mantena khattiya;</gatha>
    <gatha type="last">Parivārayiṃ <note>[parivārayissaṃ (sī. syā.)]</note> rājānaṃ, jambudīpaṃva sāgaro’’.</gatha>
    <hangnum nr="776"/>
    <gatha type="1"> ‘‘Dinnaṃ nikkhasahassaṃ me, gāmāsīti ca kāsisu;</gatha>
    <gatha type="2">Dāsīsatāni cattāri, dinnaṃ bhariyāsatañca me;</gatha>
    <gatha type="last">Sabbaṃ senaṅgamādāya, sotthināmhi idhāgato’’.</gatha>
    <hangnum nr="777"/>
    <gatha type="1"> ‘‘Susukhaṃ vata saṃvāso, paṇḍitehīti senaka;</gatha>
    <gatha type="2">Pakkhīva pañjare baddhe, macche jālagateriva;</gatha>
    <gatha type="last">Amittahatthattagate <note>[amittassa hatthagate (ka.)]</note>, mocayī no mahosadho’’.</gatha>
    <hangnum nr="778"/>
    <gatha type="1"> ‘‘Evametaṃ mahārāja, paṇḍitā hi sukhāvahā;</gatha>
    <gatha type="2">Pakkhīva pañjare baddhe, macche jālagateriva;</gatha>
    <gatha type="last">Amittahatthattagate, mocayī no mahosadho’’.</gatha>
    <hangnum nr="779"/>
    <gatha type="1"> ‘‘Āhaññantu  sabbavīṇā, bheriyo dindimāni ca;</gatha>
    <gatha type="last">Dhamentu māgadhā saṅkhā, vaggū nadantu dundubhī’’.</gatha>
    <hangnum nr="780"/>
    <gatha type="1"> ‘‘Orodhā ca kumārā ca, vesiyānā ca brāhmaṇā;</gatha>
    <gatha type="last">Bahuṃ annañca pānañca, paṇḍitassābhihārayuṃ.</gatha>
    <hangnum nr="781"/>
    <gatha type="1"> ‘‘Hatthārohā anīkaṭṭhā, rathikā pattikārakā;</gatha>
    <gatha type="last">Bahuṃ annañca pānañca, paṇḍitassābhihārayuṃ.</gatha>
    <hangnum nr="782"/>
    <gatha type="1"> ‘‘Samāgatā jānapadā, negamā ca samāgatā;</gatha>
    <gatha type="last">Bahuṃ  annañca pānañca, paṇḍitassābhihārayuṃ.</gatha>
    <hangnum nr="783"/>
    <gatha type="1"> ‘‘Bahujano  pasannosi, disvā paṇḍitamāgataṃ;</gatha>
    <gatha type="last">Paṇḍitamhi anuppatte, celukkhepo avattathā’’ti.</gatha>
    <centered>Umaṅgajātakaṃ <note>[mahāummaggajātakaṃ (sī. pī.), mahosadhajātakaṃ (syā.§ka.)]</note> pañcamaṃ.</centered>
    <hangnum/>
    <paragraph> 543. Bhūridattajātakaṃ (6)</paragraph>
    <hangnum nr="784"/>
    <gatha type="1"> ‘‘Yaṃ kiñci ratanaṃ atthi, dhataraṭṭhanivesane;</gatha>
    <gatha type="last">Sabbāni te upayantu, dhītaraṃ dehi rājino’’.</gatha>
    <hangnum nr="785"/>
    <gatha type="1"> ‘‘Na no vivāho nāgehi, katapubbo kudācanaṃ;</gatha>
    <gatha type="last">Taṃ vivāhaṃ asaṃyuttaṃ, kathaṃ amhe karomase’’.</gatha>
    <hangnum nr="786"/>
    <gatha type="1"> ‘‘Jīvitaṃ nūna te cattaṃ, raṭṭhaṃ vā manujādhipa;</gatha>
    <gatha type="last">Na hi nāge kupitamhi, ciraṃ jīvanti tādisā.</gatha>
    <hangnum nr="787"/>
    <gatha type="1"> ‘‘Yo tvaṃ deva manussosi, iddhimantaṃ aniddhimā;</gatha>
    <gatha type="last">Varuṇassa niyaṃ puttaṃ, yāmunaṃ atimaññasi’’.</gatha>
    <hangnum nr="788"/>
    <gatha type="1"> ‘‘Nātimaññāmi rājānaṃ, dhataraṭṭhaṃ yasassinaṃ;</gatha>
    <gatha type="last">Dhataraṭṭho hi nāgānaṃ, bahūnamapi issaro.</gatha>
    <hangnum nr="789"/>
    <gatha type="1"> ‘‘Ahi mahānubhāvopi, na me dhītaramāraho;</gatha>
    <gatha type="last">Khattiyo ca videhānaṃ, abhijātā samuddajā’’.</gatha>
    <hangnum nr="790"/>
    <gatha type="1"> ‘‘Kambalassatarā uṭṭhentu, sabbe nāge nivedaya;</gatha>
    <gatha type="last">Bārāṇasiṃ pavajjantu, mā ca kañci <note>[kiñci (sī. pī. ka.)]</note> viheṭhayuṃ’’.</gatha>
    <hangnum nr="791"/>
    <gatha type="1"> ‘‘Nivesanesu  sobbhesu, rathiyā caccaresu ca;</gatha>
    <gatha type="last">Rukkhaggesu ca lambantu, vitatā toraṇesu ca.</gatha>
    <hangnum nr="792"/>
    <gatha type="1"> ‘‘Ahampi sabbasetena, mahatā sumahaṃ puraṃ;</gatha>
    <gatha type="last">Parikkhipissaṃ bhogehi, kāsīnaṃ janayaṃ bhayaṃ’’.</gatha>
    <hangnum nr="793"/>
    <gatha type="1"> Tassa taṃ vacanaṃ sutvā, uragānekavaṇṇino;</gatha>
    <gatha type="last">Bārāṇasiṃ pavajjiṃsu, na ca kañci viheṭhayuṃ.</gatha>
    <hangnum nr="794"/>
    <gatha type="1"> Nivesanesu sobbhesu, rathiyā caccaresu ca;</gatha>
    <gatha type="last">Rukkhaggesu ca lambiṃsu, vitatā toraṇesu ca.</gatha>
    <hangnum nr="795"/>
    <gatha type="1"> Tesu  disvāna lambante, puthū kandiṃsu nāriyo;</gatha>
    <gatha type="last">Nāge soṇḍikate disvā, passasante muhuṃ muhuṃ.</gatha>
    <hangnum nr="796"/>
    <gatha type="1"> Bārāṇasī pabyadhitā, āturā samapajjatha;</gatha>
    <gatha type="last">Bāhā paggayha pakkanduṃ, ‘‘dhītaraṃ dehi rājino’’.</gatha>
    <hangnum nr="797"/>
    <gatha type="1"> ‘‘Pupphābhihārassa vanassa majjhe, ko lohitakkho vitatantaraṃso;</gatha>
    <gatha type="last">Kā kambukāyūradharā suvatthā, tiṭṭhanti nāriyo dasa vandamānā.</gatha>
    <hangnum nr="798"/>
    <gatha type="1"> ‘‘Ko tvaṃ brahābāhu vanassa majjhe, virocasi ghatasittova aggi;</gatha>
    <gatha type="last">Mahesakkho aññatarosi yakkho, udāhu nāgosi mahānubhāvo’’.</gatha>
    <hangnum nr="799"/>
    <gatha type="1"> ‘‘Nāgohamasmi  iddhimā, tejassī <note>[tejasī (sī. syā. pī. ka.)]</note> duratikkamo;</gatha>
    <gatha type="last">Ḍaṃseyyaṃ tejasā kuddho, phītaṃ janapadaṃ api.</gatha>
    <hangnum nr="800"/>
    <gatha type="1"> ‘‘Samuddajā hi me mātā, dhataraṭṭho ca me pitā;</gatha>
    <gatha type="last">Sudassanakaniṭṭhosmi, bhūridattoti maṃ vidū’’.</gatha>
    <hangnum nr="801"/>
    <gatha type="1"> ‘‘Yaṃ gambhīraṃ sadāvaṭṭaṃ, rahadaṃ bhismaṃ pekkhasi;</gatha>
    <gatha type="last">Esa dibyo mamāvāso, anekasataporiso.</gatha>
    <hangnum nr="802"/>
    <gatha type="1"> ‘‘Mayūrakoñcābhirudaṃ, nīlodaṃ vanamajjhato;</gatha>
    <gatha type="last">Yamunaṃ pavisa mā bhīto, khemaṃ vattavataṃ <note>[vattavatiṃ (syā. ka.)]</note> sivaṃ’’.</gatha>
    <hangnum nr="803"/>
    <gatha type="1"> ‘‘Tattha patto sānucaro, saha puttena brāhmaṇa;</gatha>
    <gatha type="last">Pūjito mayhaṃ kāmehi, sukhaṃ brāhmaṇa vacchasi’’.</gatha>
    <hangnum nr="804"/>
    <gatha type="1"> ‘‘Samā samantaparito, pahūtatagarā <note>[bahukā taggarā (sī. syā. pī.)]</note> mahī;</gatha>
    <gatha type="last">Indagopakasañchannā, sobhati harituttamā.</gatha>
    <hangnum nr="805"/>
    <gatha type="1"> ‘‘Rammāni vanacetyāni, rammā haṃsūpakūjitā;</gatha>
    <gatha type="last">Opupphāpadmā tiṭṭhanti, pokkharañño <note>[pokkharaññā (syā. pī.)]</note> sunimmitā.</gatha>
    <hangnum nr="806"/>
    <gatha type="1"> ‘‘Aṭṭhaṃsā  sukatā thambhā, sabbe veḷuriyāmayā;</gatha>
    <gatha type="last">Sahassathambhā pāsādā, pūrā kaññāhi jotare.</gatha>
    <hangnum nr="807"/>
    <gatha type="1"> ‘‘Vimānaṃ upapannosi, dibyaṃ puññehi attano;</gatha>
    <gatha type="last">Asambādhaṃ sivaṃ rammaṃ, accantasukhasaṃhitaṃ.</gatha>
    <hangnum nr="808"/>
    <gatha type="1"> ‘‘Maññe sahassanettassa, vimānaṃ nābhikaṅkhasi;</gatha>
    <gatha type="last">Iddhī hi tyāyaṃ vipulā, sakkasseva jutīmato’’.</gatha>
    <hangnum nr="809"/>
    <gatha type="1"> ‘‘Manasāpi  na pattabbo, ānubhāvo jutīmato;</gatha>
    <gatha type="last">Paricārayamānānaṃ, saindānaṃ <note>[indānaṃ (syā. ka.)]</note> vasavattinaṃ’’.</gatha>
    <hangnum nr="810"/>
    <gatha type="1"> ‘‘Taṃ vimānaṃ abhijjhāya, amarānaṃ sukhesinaṃ;</gatha>
    <gatha type="last">Uposathaṃ upavasanto, semi vammikamuddhani’’.</gatha>
    <hangnum nr="811"/>
    <gatha type="1"> ‘‘Ahañca migamesāno, saputto pāvisiṃ vanaṃ;</gatha>
    <gatha type="last">Taṃ maṃ mataṃ vā jīvaṃ vā, nābhivedenti ñātakā.</gatha>
    <hangnum nr="812"/>
    <gatha type="1"> ‘‘Āmantaye bhūridattaṃ, kāsiputtaṃ yasassinaṃ;</gatha>
    <gatha type="last">Tayā no samanuññātā, api passemu ñātake’’.</gatha>
    <hangnum nr="813"/>
    <gatha type="1"> ‘‘Eso hi vata me chando, yaṃ vasesi mamantike;</gatha>
    <gatha type="last">Na hi etādisā kāmā, sulabhā honti mānuse.</gatha>
    <hangnum nr="814"/>
    <gatha type="1"> ‘‘Sace tvaṃ nicchase vatthuṃ, mama kāmehi pūjito;</gatha>
    <gatha type="last">Mayā tvaṃ samanuññāto, sotthiṃ passāhi ñātake’’.</gatha>
    <hangnum nr="815"/>
    <gatha type="1"> ‘‘Dhārayimaṃ maṇiṃ dibyaṃ, pasuṃ putte ca vindati;</gatha>
    <gatha type="last">Arogo sukhito hoti <note>[hohi (syā.)]</note>, gacchevādāya brāhmaṇa’’.</gatha>
    <hangnum nr="816"/>
    <gatha type="1"> ‘‘Kusalaṃ paṭinandāmi, bhūridatta vaco tava;</gatha>
    <gatha type="last">Pabbajissāmi jiṇṇosmi, na kāme abhipatthaye’’.</gatha>
    <hangnum nr="817"/>
    <gatha type="1"> ‘‘Brahmacariyassa ce bhaṅgo, hoti bhogehi kāriyaṃ;</gatha>
    <gatha type="last">Avikampamāno eyyāsi, bahuṃ dassāmi te dhanaṃ’’.</gatha>
    <hangnum nr="818"/>
    <gatha type="1"> ‘‘Kusalaṃ paṭinandāmi, bhūridatta vaco tava;</gatha>
    <gatha type="last">Punapi āgamissāmi, sace attho bhavissati’’.</gatha>
    <hangnum nr="819"/>
    <gatha type="1"> ‘‘Idaṃ  vatvā bhūridatto, pesesi caturo jane;</gatha>
    <gatha type="last">Etha gacchatha uṭṭhetha, khippaṃ pāpetha brāhmaṇaṃ.</gatha>
    <hangnum nr="820"/>
    <gatha type="1"> Tassa taṃ vacanaṃ sutvā, uṭṭhāya caturo janā;</gatha>
    <gatha type="last">Pesitā bhūridattena, khippaṃ pāpesu brāhmaṇaṃ.</gatha>
    <hangnum nr="821"/>
    <gatha type="1"> ‘‘Maṇiṃ  paggayha maṅgalyaṃ, sādhuvittaṃ <note>[sādhucittaṃ (pī.)]</note> manoramaṃ;</gatha>
    <gatha type="last">Selaṃ byañjanasampannaṃ, ko imaṃ maṇimajjhagā’’.</gatha>
    <hangnum nr="822"/>
    <gatha type="1"> ‘‘Lohitakkhasahassāhi, samantā parivāritaṃ;</gatha>
    <gatha type="last">Ajja kālaṃ pathaṃ <note>[padaṃ (sī. pī.)]</note> gacchaṃ, ajjhagāhaṃ maṇiṃ imaṃ’’.</gatha>
    <hangnum nr="823"/>
    <gatha type="1"> ‘‘Supaciṇṇo ayaṃ selo, accito mahito <note>[mānito (ka.)]</note> sadā;</gatha>
    <gatha type="last">Sudhārito sunikkhitto, sabbatthamabhisādhaye.</gatha>
    <hangnum nr="824"/>
    <gatha type="1"> ‘‘Upacāravipannassa, nikkhepe dhāraṇāya vā;</gatha>
    <gatha type="last">Ayaṃ selo vināsāya, pariciṇṇo ayoniso.</gatha>
    <hangnum nr="825"/>
    <gatha type="1"> ‘‘Na imaṃ akusalo <note>[kusalaṃ (ka.)]</note> dibyaṃ, maṇiṃ dhāretumāraho;</gatha>
    <gatha type="last">Paṭipajja sataṃ nikkhaṃ, dehimaṃ ratanaṃ mama’’.</gatha>
    <hangnum nr="826"/>
    <gatha type="1"> ‘‘Na ca myāyaṃ maṇī keyyo, gohi <note>[kehi (ka.)]</note> vā ratanehi vā;</gatha>
    <gatha type="last">Selo byañjanasampanno, neva keyyo maṇī mama’’.</gatha>
    <hangnum nr="827"/>
    <gatha type="1"> ‘‘No ce tayā maṇī keyyo, gohi <note>[kehi (ka.)]</note> vā ratanehi vā;</gatha>
    <gatha type="last">Atha kena maṇī keyyo, taṃ me akkhāhi pucchito’’.</gatha>
    <hangnum nr="828"/>
    <gatha type="1"> ‘‘Yo me saṃse mahānāgaṃ, tejassiṃ duratikkamaṃ;</gatha>
    <gatha type="last">Tassa  dajjaṃ imaṃ selaṃ, jalantamiva tejasā’’.</gatha>
    <hangnum nr="829"/>
    <gatha type="1"> ‘‘Ko nu brāhmaṇavaṇṇena, supaṇṇo patataṃ varo;</gatha>
    <gatha type="last">Nāgaṃ jigīsamanvesi, anvesaṃ bhakkhamattano.</gatha>
    <hangnum nr="830"/>
    <gatha type="1"> ‘‘Nāhaṃ dijādhipo homi, na diṭṭho garuḷo mayā;</gatha>
    <gatha type="last">Āsīvisena vittoti <note>[vittosmi (syā. ka.)]</note>, vajjo brāhmaṇa maṃ vidū’’.</gatha>
    <hangnum nr="831"/>
    <gatha type="1"> ‘‘Kiṃ nu tuyhaṃ balaṃ atthi, kiṃ sippaṃ vijjate tava;</gatha>
    <gatha type="last">Kismiṃ vā tvaṃ paratthaddho, uragaṃ nāpacāyasi’’.</gatha>
    <hangnum nr="832"/>
    <gatha type="1"> ‘‘Āraññikassa  isino, cirarattaṃ tapassino;</gatha>
    <gatha type="last">Supaṇṇo kosiyassakkhā, visavijjaṃ anuttaraṃ.</gatha>
    <hangnum nr="833"/>
    <gatha type="1"> ‘‘Taṃ bhāvitattaññataraṃ, sammantaṃ pabbatantare;</gatha>
    <gatha type="last">Sakkaccaṃ taṃ upaṭṭhāsiṃ, rattindivamatandito.</gatha>
    <hangnum nr="834"/>
    <gatha type="1"> ‘‘So tadā pariciṇṇo me, vattavā brahmacariyavā;</gatha>
    <gatha type="last">Dibbaṃ pātukarī mantaṃ, kāmasā bhagavā mama.</gatha>
    <hangnum nr="835"/>
    <gatha type="1"> ‘‘Tyāhaṃ mante paratthaddho, nāhaṃ bhāyāmi bhoginaṃ;</gatha>
    <gatha type="last">Ācariyo visaghātānaṃ, alampānoti <note>[ālambānoti (sī. pī.), ālambāyanoti (syā.)]</note> maṃ vidū’’.</gatha>
    <hangnum nr="836"/>
    <gatha type="1"> ‘‘Gaṇhāmase  maṇiṃ tāta, somadatta vijānahi;</gatha>
    <gatha type="last">Mā daṇḍena siriṃ pattaṃ, kāmasā pajahimhase’’.</gatha>
    <hangnum nr="837"/>
    <gatha type="1"> ‘‘Sakaṃ nivesanaṃ pattaṃ, yo taṃ brāhmaṇa pūjayi;</gatha>
    <gatha type="last">Evaṃ kalyāṇakārissa, kiṃ mohā dubbhimicchasi’’.</gatha>
    <hangnum nr="838"/>
    <gatha type="1"> ‘‘Sace  tvaṃ <note>[sace hi (sī. pī. ka.)]</note> dhanakāmosi, bhūridatto padassati <note>[bhūridattaṃ padissasi (ka.)]</note>;</gatha>
    <gatha type="last">Tameva gantvā yācassu, bahuṃ dassati te dhanaṃ’’.</gatha>
    <hangnum nr="839"/>
    <gatha type="1"> ‘‘Hatthagataṃ pattagataṃ, nikiṇṇaṃ khādituṃ varaṃ;</gatha>
    <gatha type="last">Mā no sandiṭṭhiko attho, somadatta upaccagā’’.</gatha>
    <hangnum nr="840"/>
    <gatha type="1"> ‘‘Paccati niraye ghore, mahissamapi vivarati <note>[mahissamava dīyati (sī. pī.), mahimassa vindrīyati (syā.)]</note>;</gatha>
    <gatha type="last">Mittadubbhī hitaccāgī, jīvarevāpi sussati <note>[jīvare cāpi sussare (sī. pī.)]</note>.</gatha>
    <hangnum nr="841"/>
    <gatha type="1"> ‘‘Sace tvaṃ <note>[sace hi (sī. pī. ka.)]</note> dhanakāmosi, bhūridatto padassati;</gatha>
    <gatha type="last">Maññe attakataṃ veraṃ, naciraṃ vedayissasi’’.</gatha>
    <hangnum nr="842"/>
    <gatha type="1"> ‘‘Mahāyaññaṃ yajitvāna, evaṃ sujjhanti brāhmaṇā;</gatha>
    <gatha type="last">Mahāyaññaṃ yajissāma, evaṃ mokkhāma pāpakā’’.</gatha>
    <hangnum nr="843"/>
    <gatha type="1"> ‘‘Handa dāni apāyāmi, nāhaṃ ajja tayā saha;</gatha>
    <gatha type="last">Padampekaṃ <note>[padamekaṃ (syā. ka.)]</note> na gaccheyyaṃ, evaṃ kibbisakārinā’’.</gatha>
    <hangnum nr="844"/>
    <gatha type="1"> ‘‘Idaṃ  vatvāna pitaraṃ, somadatto bahussuto;</gatha>
    <gatha type="last">Ujjhāpetvāna bhūtāni, tamhā ṭhānā apakkami.</gatha>
    <hangnum nr="845"/>
    <gatha type="1"> ‘‘Gaṇhāhetaṃ mahānāgaṃ, āharetaṃ maṇiṃ mama;</gatha>
    <gatha type="last">Indagopakavaṇṇābho, yassa lohitako siro.</gatha>
    <hangnum nr="846"/>
    <gatha type="1"> ‘‘Kappāsapicurāsīva, eso kāyo padissati <note>[kāya’ssa dissati (sī. pī.)]</note>;</gatha>
    <gatha type="last">Vammikaggagato seti, taṃ tvaṃ gaṇhāhi brāhmaṇa’’.</gatha>
    <hangnum nr="847"/>
    <gatha type="1"> ‘‘Athosadhehi dibbehi, jappaṃ mantapadāni ca;</gatha>
    <gatha type="last">Evaṃ taṃ asakkhi satthuṃ <note>[saṭṭhuṃ (sī. pī.), yuṭṭhuṃ (syā.), suttuṃ (ka.)]</note>, katvā parittamattano’’.</gatha>
    <hangnum nr="848"/>
    <gatha type="1"> ‘‘Mamaṃ  disvāna āyantaṃ, sabbakāmasamiddhinaṃ;</gatha>
    <gatha type="last">Indriyāni ahaṭṭhāni, sāvaṃ <note>[sāmaṃ (sī. pī.)]</note> jātaṃ mukhaṃ tava.</gatha>
    <hangnum nr="849"/>
    <gatha type="1"> ‘‘Padmaṃ yathā hatthagataṃ, pāṇinā parimadditaṃ;</gatha>
    <gatha type="last">Sāvaṃ jātaṃ <note>[yantaṃ (ka.)]</note> mukhaṃ tuyhaṃ, mamaṃ disvāna edisaṃ.</gatha>
    <hangnum nr="850"/>
    <gatha type="1"> ‘‘Kacci nu te nābhisasi <note>[te nābhisayi (sī.), te nābhissasi (syā.)]</note>, kacci te atthi vedanā;</gatha>
    <gatha type="last">Yena sāvaṃ mukhaṃ tuyhaṃ, mamaṃ disvāna āgataṃ’’.</gatha>
    <hangnum nr="851"/>
    <gatha type="1"> ‘‘Supinaṃ  tāta addakkhiṃ, ito māsaṃ adhogataṃ;</gatha>
    <gatha type="2">Dakkhiṇaṃ viya me bāhuṃ, chetvā ruhiramakkhitaṃ;</gatha>
    <gatha type="last">Puriso ādāya pakkāmi, mama rodantiyā sati.</gatha>
    <hangnum nr="852"/>
    <gatha type="1"> ‘‘Yatohaṃ <note>[yato taṃ (sī.)]</note> supinamaddakkhiṃ, sudassana vijānahi;</gatha>
    <gatha type="last">Tato divā vā rattiṃ vā, sukhaṃ me nopalabbhati’’.</gatha>
    <hangnum nr="853"/>
    <gatha type="1"> ‘‘Yaṃ pubbe parivāriṃsu <note>[paricāriṃsu (sī. pī.)]</note>, kaññā ruciraviggahā;</gatha>
    <gatha type="last">Hemajālapaṭicchannā, bhūridatto na dissati.</gatha>
    <hangnum nr="854"/>
    <gatha type="1"> ‘‘Yaṃ pubbe parivāriṃsu <note>[paricāriṃsu (sī. pī.)]</note>, nettiṃsavaradhārino;</gatha>
    <gatha type="last">Kaṇikārāva samphullā, bhūridatto na dissati.</gatha>
    <hangnum nr="855"/>
    <gatha type="1"> ‘‘Handa  dāni gamissāma, bhūridattanivesanaṃ;</gatha>
    <gatha type="last">Dhammaṭṭhaṃ sīlasampannaṃ, passāma tava bhātaraṃ’’.</gatha>
    <hangnum nr="856"/>
    <gatha type="1"> ‘‘Tañca disvāna āyantiṃ, bhūridattassa mātaraṃ;</gatha>
    <gatha type="last">Bāhā paggayha pakkanduṃ, bhūridattassa nāriyo.</gatha>
    <hangnum nr="857"/>
    <gatha type="1"> ‘‘Puttaṃ teyye na jānāma, ito māsaṃ adhogataṃ;</gatha>
    <gatha type="last">Mataṃ  vā yadi vā jīvaṃ, bhūridattaṃ yasassinaṃ’’.</gatha>
    <hangnum nr="858"/>
    <gatha type="1"> ‘‘Sakuṇī hataputtāva, suññaṃ disvā kulāvakaṃ;</gatha>
    <gatha type="last">Ciraṃ dukkhena jhāyissaṃ, bhūridattaṃ apassatī <note>[imissā gāthāyānantare sī. pī. potthakesu – ‘‘sakuṇī hataputtāva, suññaṃ disvā kulāvakaṃ; tena tena padhāvissa, piyaputtaṃ apassatī’’ti iti ayampi gāthā āgatā]</note>.</gatha>
    <hangnum nr="859"/>
    <gatha type="1"> ‘‘Kurarī hatachāpāva, suññaṃ disvā kulāvakaṃ;</gatha>
    <gatha type="last">Ciraṃ dukkhena jhāyissaṃ, bhūridattaṃ apassatī.</gatha>
    <hangnum nr="860"/>
    <gatha type="1"> ‘‘Sā nūna cakkavākīva, pallalasmiṃ anodake;</gatha>
    <gatha type="last">Ciraṃ dukkhena jhāyissaṃ, bhūridattaṃ apassatī.</gatha>
    <hangnum nr="861"/>
    <gatha type="1"> ‘‘Kammārānaṃ yathā ukkā, anto jhāyati no bahi;</gatha>
    <gatha type="last">Evaṃ jhāyāmi sokena, bhūridattaṃ apassatī’’.</gatha>
    <hangnum nr="862"/>
    <gatha type="1"> ‘‘Sālāva sampamathitā <note>[sampamadditā (syā. ka.)]</note>, mālutena pamadditā;</gatha>
    <gatha type="last">Senti puttā ca dārā ca, bhūridattanivesane’’.</gatha>
    <hangnum nr="863"/>
    <gatha type="1"> ‘‘Idaṃ sutvāna nigghosaṃ, bhūridattanivesane;</gatha>
    <gatha type="last">Ariṭṭho ca subhogo <note>[subhago (sī. pī.)]</note> ca, padhāviṃsu anantarā <note>[upadhāviṃsu anantarā (sī. pī.)]</note>.</gatha>
    <hangnum nr="864"/>
    <gatha type="1"> ‘‘Amma  assāsa mā soci, evaṃdhammā hi pāṇino;</gatha>
    <gatha type="last">Cavanti upapajjanti, esassa pariṇāmitā’’.</gatha>
    <hangnum nr="865"/>
    <gatha type="1"> ‘‘Ahampi tāta jānāmi, evaṃdhammā hi pāṇino;</gatha>
    <gatha type="last">Sokena ca paretasmi, bhūridattaṃ apassatī.</gatha>
    <hangnum nr="866"/>
    <gatha type="1"> ‘‘Ajja ce me imaṃ rattiṃ, sudassana vijānahi;</gatha>
    <gatha type="last">Bhūridattaṃ apassantī, maññe hissāmi jīvitaṃ’’.</gatha>
    <hangnum nr="867"/>
    <gatha type="1"> ‘‘Amma  assāsa mā soci, ānayissāma bhātaraṃ;</gatha>
    <gatha type="last">Disodisaṃ  gamissāma, bhātupariyesanaṃ caraṃ.</gatha>
    <hangnum nr="868"/>
    <gatha type="1"> ‘‘Pabbate giriduggesu, gāmesu nigamesu ca;</gatha>
    <gatha type="last">Orena sattarattassa <note>[orena dasarattassa (sī. pī.)]</note>, bhātaraṃ passa āgataṃ’’.</gatha>
    <hangnum nr="869"/>
    <gatha type="1"> ‘‘Hatthā pamutto urago, pāde te nipatī bhusaṃ;</gatha>
    <gatha type="last">Kacci nu taṃ ḍaṃsī tāta <note>[kacci taṃ nu ḍasī tāta (sī.), kacci nu ḍaṃsito tāta (syā.), kaccitānuḍasī tāta (pī.)]</note>, mā bhāyi sukhito bhava’’.</gatha>
    <hangnum nr="870"/>
    <gatha type="1"> ‘‘Neva mayhaṃ ayaṃ nāgo, alaṃ dukkhāya kāyaci;</gatha>
    <gatha type="last">Yāvatatthi ahiggāho, mayā bhiyyo na vijjati’’.</gatha>
    <hangnum nr="871"/>
    <gatha type="1"> ‘‘Ko nu brāhmaṇavaṇṇena, ditto <note>[datto (sī. syā. pī.)]</note> parisamāgato;</gatha>
    <gatha type="last">Avhāyantu suyuddhena, suṇantu parisā mama’’.</gatha>
    <hangnum nr="872"/>
    <gatha type="1"> ‘‘Tvaṃ maṃ nāgena ālampa, ahaṃ maṇḍūkachāpiyā;</gatha>
    <gatha type="last">Hotu no abbhutaṃ tattha, āsahassehi pañcahi’’.</gatha>
    <hangnum nr="873"/>
    <gatha type="1"> ‘‘Ahañhi vasumā aḍḍho, tvaṃ daliddosi māṇava;</gatha>
    <gatha type="last">Ko nu te pāṭibhogatthi, upajūtañca kiṃ siyā.</gatha>
    <hangnum nr="874"/>
    <gatha type="1"> ‘‘Upajūtañca me assa, pāṭibhogo ca tādiso;</gatha>
    <gatha type="last">Hotu no abbhutaṃ tattha, āsahassehi pañcahi’’.</gatha>
    <hangnum nr="875"/>
    <gatha type="1"> ‘‘Suṇohi me mahārāja, vacanaṃ bhaddamatthu te;</gatha>
    <gatha type="last">Pañcannaṃ me sahassānaṃ, pāṭibhogo hi kittima’’.</gatha>
    <hangnum nr="876"/>
    <gatha type="1"> ‘‘Pettikaṃ vā iṇaṃ hoti, yaṃ vā hoti sayaṃkataṃ;</gatha>
    <gatha type="last">Kiṃ tvaṃ evaṃ bahuṃ mayhaṃ, dhanaṃ yācasi brāhmaṇa’’.</gatha>
    <hangnum nr="877"/>
    <gatha type="1"> ‘‘Alampāno hi nāgena, mamaṃ abhijigīsati <note>[abhijigiṃsati (sī. syā. pī.)]</note>;</gatha>
    <gatha type="last">Ahaṃ  maṇḍūkachāpiyā, ḍaṃsayissāmi brāhmaṇaṃ.</gatha>
    <hangnum nr="878"/>
    <gatha type="1"> ‘‘Taṃ tvaṃ daṭṭhuṃ mahārāja, ajja raṭṭhābhivaḍḍhana;</gatha>
    <gatha type="last">Khattasaṅghaparibyūḷho, niyyāhi ahidassanaṃ’’ <note>[abhidassanaṃ (sī. pī.)]</note>.</gatha>
    <hangnum nr="879"/>
    <gatha type="1"> ‘‘Neva  taṃ atimaññāmi, sippavādena māṇava;</gatha>
    <gatha type="last">Atimattosi sippena, uragaṃ nāpacāyasi’’.</gatha>
    <hangnum nr="880"/>
    <gatha type="1"> ‘‘Ahampi nātimaññāmi, sippavādena brāhmaṇa;</gatha>
    <gatha type="last">Avisena ca nāgena, bhusaṃ vañcayase janaṃ.</gatha>
    <hangnum nr="881"/>
    <gatha type="1"> ‘‘Evaṃ cetaṃ jano jaññā, yathā jānāmi taṃ ahaṃ;</gatha>
    <gatha type="last">Na tvaṃ labhasi ālampa, bhusamuṭṭhiṃ <note>[thusamuṭṭhiṃ (syā.), sattumuṭṭhiṃ (sī. pī.)]</note> kuto dhanaṃ’’.</gatha>
    <hangnum nr="882"/>
    <gatha type="1"> ‘‘Kharājino jaṭī dummī <note>[rummī (sī. syā. pī.)]</note>, ditto parisamāgato;</gatha>
    <gatha type="last">Yo tvaṃ evaṃ gataṃ nāgaṃ, aviso atimaññasi.</gatha>
    <hangnum nr="883"/>
    <gatha type="1"> ‘‘Āsajja kho naṃ jaññāsi, puṇṇaṃ uggassa tejaso;</gatha>
    <gatha type="last">Maññe taṃ bhasmarāsiṃva, khippameso karissati’’.</gatha>
    <hangnum nr="884"/>
    <gatha type="1"> ‘‘Siyā visaṃ siluttassa, deḍḍubhassa silābhuno;</gatha>
    <gatha type="last">Neva lohitasīsassa, visaṃ nāgassa vijjati’’.</gatha>
    <hangnum nr="885"/>
    <gatha type="1"> ‘‘Sutametaṃ arahataṃ, saññatānaṃ tapassinaṃ;</gatha>
    <gatha type="2">Idha dānāni datvāna, saggaṃ gacchanti dāyakā;</gatha>
    <gatha type="last">Jīvanto dehi dānāni, yadi te atthi dātave.</gatha>
    <hangnum nr="886"/>
    <gatha type="1"> ‘‘Ayaṃ nāgo mahiddhiko, tejassī duratikkamo;</gatha>
    <gatha type="last">Tena taṃ ḍaṃsayissāmi, so taṃ bhasmaṃ karissati’’.</gatha>
    <hangnum nr="887"/>
    <gatha type="1"> ‘‘Mayāpetaṃ  sutaṃ samma, saññatānaṃ tapassinaṃ;</gatha>
    <gatha type="2">Idha dānāni datvāna, saggaṃ gacchanti dāyakā;</gatha>
    <gatha type="last">Tvameva dehi jīvanto, yadi te atthi dātave.</gatha>
    <hangnum nr="888"/>
    <gatha type="1"> ‘‘Ayaṃ ajamukhī <note>[accimukhī (sī. syā. pī.)]</note> nāma, puṇṇā uggassa tejaso;</gatha>
    <gatha type="last">Tāya taṃ ḍaṃsayissāmi, sā taṃ bhasmaṃ karissati’’.</gatha>
    <hangnum nr="889"/>
    <gatha type="1"> ‘‘Yā dhītā dhataraṭṭhassa, vemātā bhaginī mama;</gatha>
    <gatha type="last">Sā taṃ ḍaṃsatvajamukhī <note>[sā dissatu accimukhī (sī. pī.)]</note>, puṇṇā uggassa tejaso’’.</gatha>
    <hangnum nr="890"/>
    <gatha type="1"> ‘‘Chamāyaṃ ce nisiñcissaṃ, brahmadatta vijānahi;</gatha>
    <gatha type="last">Tiṇalatāni osadhyo, ussusseyyuṃ asaṃsayaṃ.</gatha>
    <hangnum nr="891"/>
    <gatha type="1"> ‘‘Uddhaṃ  ce pātayissāmi, brahmadatta vijānahi;</gatha>
    <gatha type="last">Satta vassāniyaṃ devo, na vasse na himaṃ pate.</gatha>
    <hangnum nr="892"/>
    <gatha type="1"> ‘‘Udake ce nisiñcissaṃ, brahmadatta vijānahi;</gatha>
    <gatha type="last">Yāvantodakajā <note>[yāvatā odakā (sī.), yāvatā udakajā (pī.)]</note> pāṇā, mareyyuṃ macchakacchapā’’.</gatha>
    <hangnum nr="893"/>
    <gatha type="1"> ‘‘Lokyaṃ  sajantaṃ udakaṃ, payāgasmiṃ patiṭṭhitaṃ;</gatha>
    <gatha type="last">Komaṃ ajjhoharī bhūto, ogāḷhaṃ yamunaṃ nadiṃ’’.</gatha>
    <hangnum nr="894"/>
    <gatha type="1"> ‘‘Yadesa lokādhipatī yasassī, bārāṇasiṃ pakriya <note>[pakiraparī (sī. pī.), pakiraharī (syā.)]</note> samantato;</gatha>
    <gatha type="last">Tassāha putto uragūsabhassa, subhogoti maṃ brāhmaṇa vedayanti’’.</gatha>
    <hangnum nr="895"/>
    <gatha type="1"> ‘‘Sace hi putto uragūsabhassa, kāsissa <note>[kaṃsassa (sī. pī.)]</note> rañño amarādhipassa;</gatha>
    <gatha type="2">Mahesakkho aññataro pitā te, maccesu mātā pana te atulyā;</gatha>
    <gatha type="last">Na tādiso arahati brāhmaṇassa, dāsampi ohārituṃ <note>[ohātuṃ (sī. pī.)]</note> mahānubhāvo’’.</gatha>
    <hangnum nr="896"/>
    <gatha type="1"> ‘‘Rukkhaṃ nissāya vijjhittho, eṇeyyaṃ pātumāgataṃ;</gatha>
    <gatha type="last">So viddho dūramacari <note>[dūra’masarā (sī. pī.)]</note>, saravegena sīghavā <note>[sekhavā (sī. pī.), pekkhavā (syā. ka.)]</note>.</gatha>
    <hangnum nr="897"/>
    <gatha type="1"> ‘‘Taṃ tvaṃ patitamaddakkhi, araññasmiṃ brahāvane;</gatha>
    <gatha type="last">Samaṃ sakājamādāya, sāyaṃ nigrodhupāgami.</gatha>
    <hangnum nr="898"/>
    <gatha type="1"> ‘‘Sukasāḷikasaṅghuṭṭhaṃ, piṅgalaṃ <note>[piṅgiyaṃ (sī. syā. pī.)]</note> santhatāyutaṃ;</gatha>
    <gatha type="last">Kokilābhirudaṃ rammaṃ, dhuvaṃ haritasaddalaṃ.</gatha>
    <hangnum nr="899"/>
    <gatha type="1"> ‘‘Tattha te so pāturahu, iddhiyā yasasā jalaṃ;</gatha>
    <gatha type="last">Mahānubhāvo bhātā me, kaññāhi parivārito.</gatha>
    <hangnum nr="900"/>
    <gatha type="1"> ‘‘So tena pariciṇṇo tvaṃ, sabbakāmehi tappito;</gatha>
    <gatha type="last">Aduṭṭhassa tuvaṃ dubbhi, taṃ te veraṃ idhāgataṃ.</gatha>
    <hangnum nr="901"/>
    <gatha type="1"> ‘‘Khippaṃ  gīvaṃ pasārehi, na te dassāmi jīvitaṃ;</gatha>
    <gatha type="last">Bhātu parisaraṃ veraṃ, chedayissāmi te siraṃ’’.</gatha>
    <hangnum nr="902"/>
    <gatha type="1"> ‘‘Ajjhāyako yācayogī, āhutaggi ca brāhmaṇo;</gatha>
    <gatha type="last">Etehi tīhi ṭhānehi, avajjho hoti <note>[bhavati (sī. syā. pī.)]</note> brāhmaṇo’’.</gatha>
    <hangnum nr="903"/>
    <gatha type="1"> ‘‘Yaṃ pūraṃ dhataraṭṭhassa, ogāḷhaṃ yamunaṃ nadiṃ;</gatha>
    <gatha type="last">Jotate  sabbasovaṇṇaṃ, girimāhacca yāmunaṃ.</gatha>
    <hangnum nr="904"/>
    <gatha type="1"> ‘‘Tattha te purisabyagghā, sodariyā mama bhātaro;</gatha>
    <gatha type="last">Yathā te tattha vakkhanti, tathā hessasi brāhmaṇa’’.</gatha>
    <hangnum nr="905"/>
    <gatha type="1"> ‘‘Anittarā ittarasampayuttā, yaññā ca vedā ca subhogaloke;</gatha>
    <gatha type="last">Tadaggarayhañhi vinindamāno, jahāti vittañca satañca dhammaṃ.</gatha>
    <hangnum nr="906"/>
    <gatha type="1"> ‘‘Ajjhenamariyā  pathaviṃ janindā, vessā kasiṃ pāricariyañca suddā;</gatha>
    <gatha type="last">Upāgu paccekaṃ yathāpadesaṃ, katāhu ete vasināti āhu’’.</gatha>
    <hangnum nr="907"/>
    <gatha type="1"> ‘‘Dhātā vidhātā varuṇo kuvero, somo yamo candimā vāyu sūriyo;</gatha>
    <gatha type="last">Etepi yaññaṃ puthuso yajitvā, ajjhāyakānaṃ atho sabbakāme.</gatha>
    <hangnum nr="908"/>
    <gatha type="1"> ‘‘Vikāsitā cāpasatāni pañca, yo ajjuno balavā bhīmaseno;</gatha>
    <gatha type="last">Sahassabāhu asamo pathabyā, sopi tadā mādahi jātavedaṃ’’.</gatha>
    <hangnum nr="909"/>
    <gatha type="1"> ‘‘Yo brāhmaṇe bhojayi dīgharattaṃ, annena  pānena yathānubhāvaṃ;</gatha>
    <gatha type="last">Pasannacitto anumodamāno, subhoga devaññataro ahosi’’.</gatha>
    <hangnum nr="910"/>
    <gatha type="1"> ‘‘Mahāsanaṃ  devamanomavaṇṇaṃ, yo sappinā asakkhi bhojetumaggiṃ <note>[jetumaggiṃ (sī. pī.)]</note>;</gatha>
    <gatha type="last">Sa yaññatantaṃ varato yajitvā, dibbaṃ gatiṃ mucalindajjhagacchi’’.</gatha>
    <hangnum nr="911"/>
    <gatha type="1"> ‘‘Mahānubhāvo vassasahassajīvī, yo pabbajī dassaneyyo uḷāro;</gatha>
    <gatha type="last">Hitvā apariyantaraṭṭhaṃ <note>[rathaṃ (sī. pī.)]</note> sasenaṃ, rājā dudīpopi jagāma <note>[dudīpopajjhagāmi (syā.)]</note> saggaṃ’’.</gatha>
    <hangnum nr="912"/>
    <gatha type="1"> ‘‘Yo sāgarantaṃ sāgaro vijitvā, yūpaṃ subhaṃ soṇṇamayaṃ <note>[sovaṇṇamayaṃ (syā. ka.)]</note> uḷāraṃ;</gatha>
    <gatha type="last">Ussesi vessānaramādahāno, subhoga devaññataro ahosi.</gatha>
    <hangnum nr="913"/>
    <gatha type="1"> ‘‘Yassānubhāvena subhoga gaṅgā, pavattatha <note>[pavattati (syā. ka.)]</note> dadhisannisinnaṃ <note>[dadhisanna (sī. pī.)]</note> samuddaṃ;</gatha>
    <gatha type="last">Salomapādo paricariyamaggiṃ, aṅgo sahassakkhapurajjhagacchi’’.</gatha>
    <hangnum nr="914"/>
    <gatha type="1"> ‘‘Mahiddhiko devavaro yasassī, senāpati  tidive vāsavassa;</gatha>
    <gatha type="last">So somayāgena malaṃ vihantvā, subhoga devaññataro ahosi’’.</gatha>
    <hangnum nr="915"/>
    <gatha type="1"> ‘‘Akārayi lokamimaṃ parañca, bhāgīrathiṃ himavantañca gijjhaṃ <note>[gijjhaṃ (syā. ka.), viñjhaṃ (?)]</note>;</gatha>
    <gatha type="last">Yo iddhimā devavaro yasassī, sopi tadā ādahi jātavedaṃ.</gatha>
    <hangnum nr="916"/>
    <gatha type="1"> ‘‘Mālāgirī  himavā yo ca gijjho <note>[vijjho (ka.), vijjhā (syā.)]</note>, sudassano nisabho kuveru <note>[kākaneru (sī. pī.), kākaveru (syā.)]</note>;</gatha>
    <gatha type="last">Ete ca aññe ca nagā mahantā, cityā katā yaññakarehi māhu’’.</gatha>
    <hangnum nr="917"/>
    <gatha type="1"> ‘‘Ajjhāyakaṃ mantaguṇūpapannaṃ, tapassinaṃ yācayogotidhāhu <note>[ticāha (sī. pī.), ti cāhu (ka.)]</note>;</gatha>
    <gatha type="last">Tīre samuddassudakaṃ sajantaṃ <note>[siñcantaṃ (ka.)]</note>, sāgarojjhohari tenapeyyo.</gatha>
    <hangnum nr="918"/>
    <gatha type="1"> ‘‘Āyāgavatthūni puthū pathabyā, saṃvijjanti brāhmaṇā vāsavassa;</gatha>
    <gatha type="last">Purimaṃ disaṃ pacchimaṃ dakkhiṇuttaraṃ, saṃvijjamānā janayanti vedaṃ’’.</gatha>
    <hangnum nr="919"/>
    <gatha type="1"> ‘‘Kalī hi dhīrāna kaṭaṃ magānaṃ, bhavanti  vedajjhagatānariṭṭha;</gatha>
    <gatha type="last">Marīcidhammaṃ asamekkhitattā, māyāguṇā nātivahanti paññaṃ.</gatha>
    <hangnum nr="920"/>
    <gatha type="1"> ‘‘Vedā na tāṇāya bhavanti dassa, mittadduno bhūnahuno narassa;</gatha>
    <gatha type="last">Na tāyate pariciṇṇo ca aggi, dosantaraṃ maccamanariyakammaṃ.</gatha>
    <hangnum nr="921"/>
    <gatha type="1"> ‘‘Sabbañca  maccā sadhanaṃ sabhogaṃ <note>[sadhanā sabhogā (sī. syā. pī. ka.)]</note>, ādīpitaṃ dāru tiṇena missaṃ;</gatha>
    <gatha type="last">Dahaṃ na tappe <note>[na tappe aggi (ka.)]</note> asamatthatejo, ko taṃ subhikkhaṃ dvirasaññu kayirā <note>[dirasañña kuriyā (sī.), dirasaññu kuriyā (pī.)]</note>.</gatha>
    <hangnum nr="922"/>
    <gatha type="1"> ‘‘Yathāpi  khīraṃ vipariṇāmadhammaṃ, dadhi bhavitvā navanītampi hoti;</gatha>
    <gatha type="last">Evampi aggi vipariṇāmadhammo, tejo samorohatī yogayutto.</gatha>
    <hangnum nr="923"/>
    <gatha type="1"> ‘‘Na dissatī aggimanuppaviṭṭho, sukkhesu kaṭṭhesu navesu cāpi;</gatha>
    <gatha type="last">Nāmatthamāno <note>[nāmanthamāno (sī. pī.)]</note> araṇīnarena, nākammunā jāyati jātavedo.</gatha>
    <hangnum nr="924"/>
    <gatha type="1"> ‘‘Sace hi aggi antarato vaseyya, sukkhesu  kaṭṭhesu navesu cāpi;</gatha>
    <gatha type="last">Sabbāni susseyyu vanāni loke, sukkhāni kaṭṭhāni ca pajjaleyyuṃ.</gatha>
    <hangnum nr="925"/>
    <gatha type="1"> ‘‘Karoti ce dārutiṇena puññaṃ, bhojaṃ naro dhūmasikhiṃ patāpavaṃ;</gatha>
    <gatha type="last">Aṅgārikā loṇakarā ca sūdā, sarīradāhāpi kareyyu puññaṃ.</gatha>
    <hangnum nr="926"/>
    <gatha type="1"> ‘‘Atha ce hi ete na karonti puññaṃ, ajjhenamaggiṃ idha tappayitvā;</gatha>
    <gatha type="last">Na koci lokasmiṃ karoti puññaṃ, bhojaṃ naro dhūmasikhiṃ patāpavaṃ.</gatha>
    <hangnum nr="927"/>
    <gatha type="1"> ‘‘Kathañhi lokāpacito samāno, amanuññagandhaṃ bahūnaṃ akantaṃ;</gatha>
    <gatha type="last">Yadeva maccā parivajjayanti, tadappasatthaṃ dvirasaññu bhuñje.</gatha>
    <hangnum nr="928"/>
    <gatha type="1"> ‘‘Sikhimpi devesu vadanti heke, āpaṃ milakkhū <note>[milakkhā (sī. pī.)]</note> pana devamāhu;</gatha>
    <gatha type="last">Sabbeva ete vitathaṃ bhaṇanti <note>[gaṇhanti (ka.)]</note>, aggī na devaññataro na cāpo.</gatha>
    <hangnum nr="929"/>
    <gatha type="1"> ‘‘Anindriyabaddhamasaññakāyaṃ <note>[nirindriyaṃ antaṃ asaññakāyaṃ (sī. pī.), anidriyaṃ santamasaññakāyaṃ (syā.)]</note>, vessānaraṃ  kammakaraṃ pajānaṃ;</gatha>
    <gatha type="last">Paricariya maggiṃ sugatiṃ kathaṃ vaje, pāpāni kammāni pakubbamāno <note>[pakūbbamāno (syā. ka.)]</note>.</gatha>
    <hangnum nr="930"/>
    <gatha type="1"> ‘‘Sabbābhibhū tāhudha jīvikatthā, aggissa brahmā paricārakoti;</gatha>
    <gatha type="last">Sabbānubhāvī ca vasī kimatthaṃ, animmito nimmitaṃ vanditassa.</gatha>
    <hangnum nr="931"/>
    <gatha type="1"> ‘‘Hassaṃ anijjhānakhamaṃ atacchaṃ, sakkārahetu pakiriṃsu pubbe;</gatha>
    <gatha type="last">Te lābhasakkāre apātubhonte, sandhāpitā <note>[santhambhitā (sī. pī.), sandhābhitā (syā.), santāpitā (ka.)]</note> jantubhi santidhammaṃ.</gatha>
    <hangnum nr="932"/>
    <gatha type="1"> ‘‘Ajjhenamariyā pathaviṃ janindā, vessā kasiṃ pāricariyañca suddā;</gatha>
    <gatha type="last">Upāgu paccekaṃ yathāpadesaṃ, katāhu ete vasināti āhu.</gatha>
    <hangnum nr="933"/>
    <gatha type="1"> ‘‘Etañca saccaṃ vacanaṃ bhaveyya, yathā idaṃ bhāsitaṃ brāhmaṇehi;</gatha>
    <gatha type="2">Nākhattiyo jātu labhetha rajjaṃ, nābrāhmaṇo mantapadāni sikkhe;</gatha>
    <gatha type="last">Nāññatra vessehi kasiṃ kareyya, suddo  na mucce parapesanāya <note>[parapessitāya (sī. pī.)]</note>.</gatha>
    <hangnum nr="934"/>
    <gatha type="1"> ‘‘Yasmā ca etaṃ vacanaṃ abhūtaṃ, musāvime odariyā bhaṇanti;</gatha>
    <gatha type="last">Tadappapaññā abhisaddahanti, passanti taṃ paṇḍitā attanāva.</gatha>
    <hangnum nr="935"/>
    <gatha type="1"> ‘‘Khatyā  hi vessānaṃ <note>[khattā na vessā na (sī. pī.)]</note> baliṃ haranti, ādāya satthāni caranti brāhmaṇā;</gatha>
    <gatha type="last">Taṃ tādisaṃ saṅkhubhitaṃ pabhinnaṃ, kasmā brahmā nujju karoti lokaṃ.</gatha>
    <hangnum nr="936"/>
    <gatha type="1"> ‘‘Sace hi so issaro sabbaloke, brahmā bahūbhūtapatī <note>[brahmapahū bhūtapatī (syā.)]</note> pajānaṃ;</gatha>
    <gatha type="last">Kiṃ sabbalokaṃ vidahī alakkhiṃ, kiṃ sabbalokaṃ na sukhiṃ akāsi.</gatha>
    <hangnum nr="937"/>
    <gatha type="1"> ‘‘Sace hi so issaro sabbaloke, brahmā bahūbhūtapatī pajānaṃ;</gatha>
    <gatha type="last">Māyā musāvajjamadena <note>[musāvañcanapadena (ka.)]</note> cāpi, lokaṃ adhammena kimatthamakāri <note>[kimattha’kāsi (sī. pī.), kimatthakārī (syā.)]</note>.</gatha>
    <hangnum nr="938"/>
    <gatha type="1"> ‘‘Sace hi so issaro sabbaloke, brahmā bahūbhūtapatī pajānaṃ;</gatha>
    <gatha type="last">Adhammiko  bhūtapatī ariṭṭha, dhamme sati yo vidahī adhammaṃ.</gatha>
    <hangnum nr="939"/>
    <gatha type="1"> ‘‘Kīṭā paṭaṅgā uragā ca bhekā <note>[bhiṅgā (syā.)]</note>, hantvā kimī sujjhati makkhikā ca;</gatha>
    <gatha type="last">Etepi dhammā anariyarūpā, kambojakānaṃ vitathā bahūnaṃ.</gatha>
    <hangnum nr="940"/>
    <gatha type="1"> ‘‘Sace hi so sujjhati yo hanāti, hatopi so saggamupeti ṭhānaṃ;</gatha>
    <gatha type="last">Bhovādi bhovādina mārayeyyuṃ <note>[mārabheyyuṃ (ka.)]</note>, ye cāpi tesaṃ abhisaddaheyyuṃ.</gatha>
    <hangnum nr="941"/>
    <gatha type="1"> ‘‘Neva  migā na pasū nopi gāvo, āyācanti attavadhāya keci;</gatha>
    <gatha type="last">Vipphandamāne idha jīvikatthā, yaññesu pāṇe pasumārabhanti <note>[māharanti (sī. syā. pī.)]</note>.</gatha>
    <hangnum nr="942"/>
    <gatha type="1"> ‘‘Yūpussane <note>[yūpassa te (sī.), yūpassa ne (pī.)]</note> pasubandhe ca bālā, cittehi vaṇṇehi mukhaṃ nayanti;</gatha>
    <gatha type="last">Ayaṃ te yūpo kāmaduho parattha, bhavissati sassato samparāye.</gatha>
    <hangnum nr="943"/>
    <gatha type="1"> ‘‘Sace ca yūpe maṇisaṅkhamuttaṃ, dhaññaṃ  dhanaṃ rajataṃ jātarūpaṃ;</gatha>
    <gatha type="2">Sukkhesu kaṭṭhesu navesu cāpi, sace duhe tidive sabbakāme;</gatha>
    <gatha type="last">Tevijjasaṅghāva puthū yajeyyuṃ, abrāhmaṇaṃ <note>[na brāhmaṇā (sī. syā.)]</note> kañci na yājayeyyuṃ.</gatha>
    <hangnum nr="944"/>
    <gatha type="1"> ‘‘Kuto ca yūpe maṇisaṅkhamuttaṃ, dhaññaṃ dhanaṃ rajataṃ jātarūpaṃ;</gatha>
    <gatha type="last">Sukkhesu kaṭṭhesu navesu cāpi, kuto duhe tidive sabbakāme.</gatha>
    <hangnum nr="945"/>
    <gatha type="1"> ‘‘Saṭhā ca luddā ca paluddhabālā <note>[upaladdhabālā (sī. pī.)]</note>, cittehi vaṇṇehi mukhaṃ nayanti;</gatha>
    <gatha type="last">Ādāya aggiṃ mama dehi vittaṃ, tato sukhī hohisi sabbakāme.</gatha>
    <hangnum nr="946"/>
    <gatha type="1"> ‘‘Tamaggihuttaṃ saraṇaṃ pavissa, cittehi vaṇṇehi mukhaṃ nayanti;</gatha>
    <gatha type="last">Oropayitvā kesamassuṃ nakhañca, vedehi vittaṃ atigāḷhayanti <note>[atigāḷayanti (sī. pī.)]</note>.</gatha>
    <hangnum nr="947"/>
    <gatha type="1"> ‘‘Kākā  ulūkaṃva raho labhitvā, ekaṃ samānaṃ bahukā samecca;</gatha>
    <gatha type="last">Annāni bhutvā kuhakā kuhitvā, muṇḍaṃ  karitvā yaññapathossajanti.</gatha>
    <hangnum nr="948"/>
    <gatha type="1"> ‘‘Evañhi so vañcito brāhmaṇehi, eko samāno bahukā <note>[bahuhī (sī.)]</note> samecca;</gatha>
    <gatha type="last">Te yogayogena vilumpamānā, diṭṭhaṃ adiṭṭhena dhanaṃ haranti.</gatha>
    <hangnum nr="949"/>
    <gatha type="1"> ‘‘Akāsiyā  rājūhivānusiṭṭhā, tadassa ādāya dhanaṃ haranti;</gatha>
    <gatha type="last">Te tādisā corasamā asantā, vajjhā na haññanti ariṭṭha loke.</gatha>
    <hangnum nr="950"/>
    <gatha type="1"> ‘‘Indassa bāhārasi dakkhiṇāti, yaññesu chindanti palāsayaṭṭhiṃ;</gatha>
    <gatha type="last">Taṃ cepi saccaṃ maghavā chinnabāhu, kenassa indo asure jināti.</gatha>
    <hangnum nr="951"/>
    <gatha type="1"> ‘‘Tañceva tucchaṃ maghavā samaṅgī, hantā avajjho paramo sa devo <note>[sudevo (syā. ka.)]</note>;</gatha>
    <gatha type="last">Mantā ime brāhmaṇā tuccharūpā, sandiṭṭhikā vañcanā esa loke.</gatha>
    <hangnum nr="952"/>
    <gatha type="1"> ‘‘Mālāgiri himavā yo ca gijjho, sudassano nisabho kuveru;</gatha>
    <gatha type="last">Ete ca aññe ca nagā mahantā, cityā  katā yaññakarehi māhu.</gatha>
    <hangnum nr="953"/>
    <gatha type="1"> ‘‘Yathāpakārāni hi iṭṭhakāni, cityā katā yaññakarehi māhu;</gatha>
    <gatha type="last">Na pabbatā honti tathāpakārā, aññā disā acalā tiṭṭhaselā.</gatha>
    <hangnum nr="954"/>
    <gatha type="1"> ‘‘Na  iṭṭhakā honti silā cirena <note>[cirenapi (sī. pī.)]</note>, na tattha sañjāyati ayo na lohaṃ;</gatha>
    <gatha type="last">Yaññañca etaṃ parivaṇṇayantā, cityā katā yaññakarehi māhu.</gatha>
    <hangnum nr="955"/>
    <gatha type="1"> ‘‘Ajjhāyakaṃ mantaguṇūpapannaṃ, tapassinaṃ yācayogotidhāhu;</gatha>
    <gatha type="last">Tīre samuddassudakaṃ sajantaṃ, taṃ sāgarojjhohari tenapeyyo.</gatha>
    <hangnum nr="956"/>
    <gatha type="1"> ‘‘Parosahassampi samantavede, mantūpapanne nadiyo vahanti;</gatha>
    <gatha type="last">Na tena byāpannarasūdakā na, kasmā samuddo atulo apeyyo.</gatha>
    <hangnum nr="957"/>
    <gatha type="1"> ‘‘Ye keci kūpā idha jīvaloke, loṇūdakā kūpakhaṇehi khātā;</gatha>
    <gatha type="last">Na brāhmaṇajjhoharaṇena <note>[brāhmaṇajjhohari tena (ka.)]</note> tesu, āpo  apeyyo dvirasaññu māhu.</gatha>
    <hangnum nr="958"/>
    <gatha type="1"> ‘‘Pure puratthā kā kassa bhariyā, mano manussaṃ ajanesi pubbe;</gatha>
    <gatha type="last">Tenāpi dhammena na koci hīno, evampi vossaggavibhaṅgamāhu <note>[vossaggavibhāgamāhu (sī.)]</note>.</gatha>
    <hangnum nr="959"/>
    <gatha type="1"> ‘‘Caṇḍālaputtopi adhicca vede, bhāseyya mante kusalo matīmā <note>[mutīmā (sī. pī.)]</note>;</gatha>
    <gatha type="last">Na tassa muddhāpi phaleyya sattadhā, mantā ime attavadhāya katā <note>[katta (sī. pī.)]</note>.</gatha>
    <hangnum nr="960"/>
    <gatha type="1"> ‘‘Vācākatā giddhikatā <note>[giddhigatā (ka.)]</note> gahītā, dummocayā kabyapathānupannā;</gatha>
    <gatha type="last">Bālāna cittaṃ visame niviṭṭhaṃ, tadappapaññā abhisaddahanti.</gatha>
    <hangnum nr="961"/>
    <gatha type="1"> ‘‘Sīhassa  byagghassa ca dīpino ca, na vijjatī porisiyaṃbalena;</gatha>
    <gatha type="last">Manussabhāvo ca gavaṃva pekkho, jātī hi tesaṃ asamā samānā <note>[samānaṃ (syā. ka.)]</note>.</gatha>
    <hangnum nr="962"/>
    <gatha type="1"> ‘‘Sace ca rājā pathaviṃ vijitvā, sajīvavā assavapārisajjo;</gatha>
    <gatha type="last">Sayameva so sattusaṅghaṃ vijeyya, tassappajā  niccasukhī <note>[niccasukhā (pī.)]</note> bhaveyya.</gatha>
    <hangnum nr="963"/>
    <gatha type="1"> ‘‘Khattiyamantā ca tayo ca vedā, atthena ete samakā bhavanti;</gatha>
    <gatha type="last">Tesañca atthaṃ avinicchinitvā, na bujjhatī oghapathaṃva channaṃ.</gatha>
    <hangnum nr="964"/>
    <gatha type="1"> ‘‘Khattiyamantā  ca tayo ca vedā, atthena ete samakā bhavanti;</gatha>
    <gatha type="last">Lābho alābho ayaso yaso ca, sabbeva tesaṃ catunnañca <note>[sabbe te sabbesaṃ catunna (sī. pī.)]</note> dhammā.</gatha>
    <hangnum nr="965"/>
    <gatha type="1"> ‘‘Yathāpi ibbhā dhanadhaññahetu, kammāni karonti <note>[kārenti (sī. syā. pī.)]</note> puthū pathabyā;</gatha>
    <gatha type="last">Tevijjasaṅghā ca tatheva ajja, kammāni karonti <note>[kārenti (sī. syā. pī.)]</note> puthū pathabyā.</gatha>
    <hangnum nr="966"/>
    <gatha type="1"> ‘‘Ibbhehi ye te <note>[ete (sī. syā. pī.)]</note> samakā bhavanti, niccussukā kāmaguṇesu yuttā;</gatha>
    <gatha type="last">Kammāni karonti <note>[kārenti (sī. syā. pī.)]</note> puthū pathabyā, tadappapaññā dvirasaññurā te’’.</gatha>
    <hangnum nr="967"/>
    <gatha type="1"> ‘‘Kassa bherī mudiṅgā ca, saṅkhāpaṇavadindimā;</gatha>
    <gatha type="last">Purato paṭipannāni, hāsayantā rathesabhaṃ.</gatha>
    <hangnum nr="968"/>
    <gatha type="1"> ‘‘Kassa kañcanapaṭṭena, puthunā vijjuvaṇṇinā;</gatha>
    <gatha type="last">Yuvā  kalāpasannaddho, ko eti siriyā jalaṃ.</gatha>
    <hangnum nr="969"/>
    <gatha type="1"> ‘‘Ukkāmukhapahaṭṭhaṃva , khadiraṅgārasannibhaṃ;</gatha>
    <gatha type="last">Mukhañca rucirā bhāti, ko eti siriyā jalaṃ.</gatha>
    <hangnum nr="970"/>
    <gatha type="1"> ‘‘Kassa jambonadaṃ chattaṃ, sasalākaṃ manoramaṃ;</gatha>
    <gatha type="last">Ādiccaraṃsāvaraṇaṃ, ko eti siriyā jalaṃ.</gatha>
    <hangnum nr="971"/>
    <gatha type="1"> ‘‘Kassa aṅgaṃ <note>[aṅkaṃ (sī. pī.)]</note> pariggayha, vāḷabījanimuttamaṃ;</gatha>
    <gatha type="last">Ubhato varapuññassa <note>[carate varapaññassa (sī. pī.)]</note>, muddhani uparūpari.</gatha>
    <hangnum nr="972"/>
    <gatha type="1"> ‘‘Kassa pekhuṇahatthāni, citrāni ca mudūni ca;</gatha>
    <gatha type="last">Kañcanamaṇidaṇḍāni <note>[tapaññamaṇidaṇḍāni (sī. pī.), suvaṇṇamaṇidaṇḍāni (syā. ka.)]</note>, caranti dubhato mukhaṃ.</gatha>
    <hangnum nr="973"/>
    <gatha type="1"> ‘‘Khadiraṅgāravaṇṇābhā, ukkāmukhapahaṃsitā;</gatha>
    <gatha type="last">Kassete kuṇḍalā vaggū, sobhanti dubhato mukhaṃ.</gatha>
    <hangnum nr="974"/>
    <gatha type="1"> ‘‘Kassa vātena chupitā, niddhantā mudukāḷakā <note>[mudukāḷakaṃ (sī.), mudu kāḷikā (syā.)]</note>;</gatha>
    <gatha type="last">Sobhayanti nalāṭantaṃ, nabhā vijjurivuggatā.</gatha>
    <hangnum nr="975"/>
    <gatha type="1"> ‘‘Kassa etāni akkhīni, āyatāni puthūni ca;</gatha>
    <gatha type="last">Ko sobhati visālakkho, kassetaṃ uṇṇajaṃ mukhaṃ.</gatha>
    <hangnum nr="976"/>
    <gatha type="1"> ‘‘Kassete lapanajātā <note>[lapanajā suddhā (sī. pī.)]</note>, suddhā saṅkhavarūpamā;</gatha>
    <gatha type="last">Bhāsamānassa sobhanti, dantā kuppilasādisā.</gatha>
    <hangnum nr="977"/>
    <gatha type="1"> ‘‘Kassa lākhārasasamā, hatthapādā sukhedhitā;</gatha>
    <gatha type="last">Ko so bimboṭṭhasampanno, divā sūriyova bhāsati.</gatha>
    <hangnum nr="978"/>
    <gatha type="1"> ‘‘Himaccaye himavati <note>[hemavato (sī. syā. pī.)]</note>, mahāsālova pupphito;</gatha>
    <gatha type="last">Ko  so odātapāvāro, jayaṃ indova sobhati.</gatha>
    <hangnum nr="979"/>
    <gatha type="1"> ‘‘Suvaṇṇapīḷakākiṇṇaṃ , maṇidaṇḍavicittakaṃ;</gatha>
    <gatha type="last">Ko so parisamogayha, īsaṃ khaggaṃ pamuñcati <note>[īso khaggaṃva muñcati (sī. pī.), bhante khaggaṃ pamuñcati (syā.)]</note>.</gatha>
    <hangnum nr="980"/>
    <gatha type="1"> ‘‘Suvaṇṇavikatā  cittā, sukatā cittasibbanā <note>[sibbinī (syā. ka.)]</note>;</gatha>
    <gatha type="last">Ko so omuñcate pādā, namo katvā mahesino’’.</gatha>
    <hangnum nr="981"/>
    <gatha type="1"> ‘‘Dhataraṭṭhā hi te nāgā, iddhimanto yasassino;</gatha>
    <gatha type="last">Samuddajāya uppannā, nāgā ete mahiddhikā’’ti.</gatha>
    <centered>Bhūridattajātakaṃ chaṭṭhaṃ.</centered>
    <hangnum/>
    <paragraph> 544. Candakumārajātakaṃ (7)</paragraph>
    <hangnum nr="982"/>
    <gatha type="1"> ‘‘Rājāsi luddakammo, ekarājā pupphavatīyā;</gatha>
    <gatha type="last">So pucchi brahmabandhuṃ, khaṇḍahālaṃ purohitaṃ mūḷhaṃ.</gatha>
    <hangnum nr="983"/>
    <gatha type="1"> ‘Saggāna maggamācikkha <note>[saggamaggamācikkha (sī. pī.)]</note>, tvaṃsi brāhmaṇa dhammavinayakusalo;</gatha>
    <gatha type="last">Yathā ito vajanti sugatiṃ, narā puññāni katvāna’.</gatha>
    <hangnum nr="984"/>
    <gatha type="1"> ‘Atidānaṃ daditvāna, avajjhe  deva ghātetvā;</gatha>
    <gatha type="last">Evaṃ vajanti sugatiṃ, narā puññāni katvāna’.</gatha>
    <hangnum nr="985"/>
    <gatha type="1"> ‘Kiṃ pana taṃ atidānaṃ, ke ca avajjhā imasmi lokasmiṃ;</gatha>
    <gatha type="last">Etañca kho no akkhāhi, yajissāmi dadāmi <note>[yajissāma dadāma (sī. pī.)]</note> dānāni’.</gatha>
    <hangnum nr="986"/>
    <gatha type="1"> ‘Puttehi deva yajitabbaṃ, mahesīhi negamehi ca;</gatha>
    <gatha type="last">Usabhehi ājāniyehi catūhi, sabbacatukkena deva yajitabbaṃ’’’.</gatha>
    <hangnum nr="987"/>
    <gatha type="1"> ‘‘Taṃ sutvā antepure, kumārā mahesiyo ca haññantu;</gatha>
    <gatha type="last">Eko ahosi nigghoso, bhismā accuggato saddo’’.</gatha>
    <hangnum nr="988"/>
    <gatha type="1"> ‘‘Gacchatha vadetha kumāre, candaṃ sūriyañca bhaddasenañca;</gatha>
    <gatha type="last">Sūrañca vāmagottañca, pacurā <note>[pasurā (sī. pī. ka.)]</note> kira hotha yaññatthāya.</gatha>
    <hangnum nr="989"/>
    <gatha type="1"> ‘‘Kumāriyopi vadetha, upasenaṃ <note>[upaseniṃ (sī.), upaseṇiṃ (pī.)]</note> kokilañca muditañca;</gatha>
    <gatha type="last">Nandañcāpi kumāriṃ, pacurā <note>[pasurā (sī. pī. ka.)]</note> kira hotha yaññatthāya.</gatha>
    <hangnum nr="990"/>
    <gatha type="1"> ‘‘Vijayampi mayhaṃ mahesiṃ, erāvatiṃ <note>[ekapatiṃ (pī.), erāpatiṃ (ka.)]</note> kesiniṃ sunandañca;</gatha>
    <gatha type="last">Lakkhaṇavarūpapannā, pacurā kira hotha yaññatthāya.</gatha>
    <hangnum nr="991"/>
    <gatha type="1"> ‘‘Gahapatayo  ca vadetha, puṇṇamukhaṃ bhaddiyaṃ siṅgālañca;</gatha>
    <gatha type="last">Vaḍḍhañcāpi gahapatiṃ, pacurā kira hotha yaññatthāya’’.</gatha>
    <hangnum nr="992"/>
    <gatha type="1"> ‘‘Te tattha gahapatayo, avocisuṃ samāgatā puttadāraparikiṇṇā;</gatha>
    <gatha type="last">Sabbeva sikhino deva karohi, atha vā no dāse sāvehi’’.</gatha>
    <hangnum nr="993"/>
    <gatha type="1"> ‘‘Abhayaṃkarampi me hatthiṃ, nāḷāgiriṃ accuggataṃ varuṇadantaṃ <note>[nāḷāgiriṃ accutaṃ varuṇadantaṃ (sī.), rājagiriṃ accutavaruṇadantaṃ (pī.)]</note>;</gatha>
    <gatha type="last">Ānetha kho ne khippaṃ, yaññatthāya bhavissanti.</gatha>
    <hangnum nr="994"/>
    <gatha type="1"> ‘‘Assaratanampi <note>[assatarampi (sī. pī.), assaratanampi me (syā.)]</note> kesiṃ, surāmukhaṃ puṇṇakaṃ vinatakañca;</gatha>
    <gatha type="last">Ānetha kho ne khippaṃ, yaññatthāya bhavissanti.</gatha>
    <hangnum nr="995"/>
    <gatha type="1"> ‘‘Usabhampi <note>[usabhampi me (syā.)]</note> yūthapatiṃ anojaṃ, nisabhaṃ gavampatiṃ tepi mayhaṃ ānetha;</gatha>
    <gatha type="last">Samūha <note>[samupā (sī. pī.), sammukhā (syā.)]</note> karontu sabbaṃ, yajissāmi dadāmi dānāni.</gatha>
    <hangnum nr="996"/>
    <gatha type="1"> ‘‘Sabbaṃ <note>[sabbampi (syā.)]</note> paṭiyādetha, yaññaṃ pana uggatamhi sūriyamhi;</gatha>
    <gatha type="last">Āṇāpetha ca kumāre <note>[āṇāpetha candakumāre (syā. ka.)]</note>, abhiramantu imaṃ rattiṃ.</gatha>
    <hangnum nr="997"/>
    <gatha type="1"> ‘‘Sabbaṃ <note>[sabbampi (syā.)]</note> upaṭṭhapetha, yaññaṃ pana uggatamhi sūriyamhi;</gatha>
    <gatha type="last">Vadetha dāni kumāre, ajja kho <note>[vo (pī.)]</note> pacchimā ratti’’.</gatha>
    <hangnum nr="998"/>
    <gatha type="1"> ‘‘Taṃtaṃ mātā avaca, rodantī āgantvā vimānato;</gatha>
    <gatha type="last">Yañño kira te putta, bhavissati catūhi puttehi’’.</gatha>
    <hangnum nr="999"/>
    <gatha type="1"> ‘‘Sabbepi mayhaṃ puttā cattā, candasmiṃ haññamānasmiṃ;</gatha>
    <gatha type="last">Puttehi yaññaṃ yajitvāna, sugatiṃ saggaṃ gamissāmi’’.</gatha>
    <hangnum nr="1000"/>
    <gatha type="1"> ‘‘Mā taṃ <note>[mā (sī. pī.)]</note> putta saddahesi, sugati kira hoti puttayaññena;</gatha>
    <gatha type="last">Nirayāneso maggo, neso maggo hi saggānaṃ.</gatha>
    <hangnum nr="1001"/>
    <gatha type="1"> ‘‘Dānāni  dehi koṇḍañña, ahiṃsā sabbabhūtabhabyānaṃ’’;</gatha>
    <gatha type="last">Esa maggo sugatiyā, na ca maggo puttayaññena’’.</gatha>
    <hangnum nr="1002"/>
    <gatha type="1"> ‘‘Ācariyānaṃ  vacanā, ghātessaṃ candañca sūriyañca;</gatha>
    <gatha type="last">Puttehi yaññaṃ <note>[puttehi (sī. syā. pī.)]</note> yajitvāna duccajehi, sugatiṃ saggaṃ gamissāmi’’.</gatha>
    <hangnum nr="1003"/>
    <gatha type="1"> ‘‘Taṃtaṃ pitāpi avaca, vasavattī orasaṃ sakaṃ puttaṃ;</gatha>
    <gatha type="last">Yañño kira te putta, bhavissati catūhi puttehi’’.</gatha>
    <hangnum nr="1004"/>
    <gatha type="1"> ‘‘Sabbepi mayhaṃ puttā cattā, candasmiṃ haññamānasmiṃ;</gatha>
    <gatha type="last">Puttehi yaññaṃ yajitvāna, sugatiṃ saggaṃ gamissāmi’’.</gatha>
    <hangnum nr="1005"/>
    <gatha type="1"> ‘‘Mā taṃ putta saddahesi, sugati kira hoti puttayaññena;</gatha>
    <gatha type="last">Nirayāneso maggo, neso maggo hi saggānaṃ.</gatha>
    <hangnum nr="1006"/>
    <gatha type="1"> ‘‘Dānāni  dehi koṇḍañña, ahiṃsā sabbabhūtabhabyānaṃ;</gatha>
    <gatha type="last">Esa maggo sugatiyā, na ca maggo puttayaññena’’.</gatha>
    <hangnum nr="1007"/>
    <gatha type="1"> ‘‘Ācariyānaṃ vacanā, ghātessaṃ candañca sūriyañca;</gatha>
    <gatha type="last">Puttehi yaññaṃ yajitvāna duccajehi, sugatiṃ saggaṃ gamissāmi’’.</gatha>
    <hangnum nr="1008"/>
    <gatha type="1"> ‘‘Dānāni dehi koṇḍañña, ahiṃsā sabbabhūtabhabyānaṃ;</gatha>
    <gatha type="last">Puttaparivuto tuvaṃ, raṭṭhaṃ janapadañca pālehi’’.</gatha>
    <hangnum nr="1009"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, hatthī asse ca pālema.</gatha>
    <hangnum nr="1010"/>
    <gatha type="1"> ‘‘Mā  no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, hatthichakaṇāni ujjhema.</gatha>
    <hangnum nr="1011"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, assachakaṇāni ujjhema.</gatha>
    <hangnum nr="1012"/>
    <gatha type="1"> ‘‘Mā no deva avadhi, dāse no dehi khaṇḍahālassa <note>[idaṃ padaṃ sī. pī. potthakesu natthi]</note>;</gatha>
    <gatha type="2">Yassa honti tava kāmā, api raṭṭhā pabbājitā;</gatha>
    <gatha type="last">Bhikkhācariyaṃ carissāma’’.</gatha>
    <hangnum nr="1013"/>
    <gatha type="1"> ‘‘Dukkhaṃ  kho me janayatha, vilapantā jīvitassa kāmā hi;</gatha>
    <gatha type="last">Muñcetha <note>[muñcatha (sī. pī.)]</note> dāni kumāre, alampi me hotu puttayaññena’’.</gatha>
    <hangnum nr="1014"/>
    <gatha type="1"> ‘‘Pubbeva khosi me vutto, dukkaraṃ durabhisambhavañcetaṃ;</gatha>
    <gatha type="last">Atha no upakkhaṭassa yaññassa, kasmā karosi vikkhepaṃ.</gatha>
    <hangnum nr="1015"/>
    <gatha type="1"> ‘‘Sabbe vajanti sugatiṃ, ye yajanti yepi yājenti;</gatha>
    <gatha type="last">Ye cāpi anumodanti, yajantānaṃ edisaṃ mahāyaññaṃ’’.</gatha>
    <hangnum nr="1016"/>
    <gatha type="1"> ‘‘Atha kissa jano <note>[ca no (sī. syā. pī.)]</note> pubbe, sotthānaṃ brāhmaṇe avācesi;</gatha>
    <gatha type="last">Atha no akāraṇasmā, yaññatthāya deva ghātesi.</gatha>
    <hangnum nr="1017"/>
    <gatha type="1"> ‘‘Pubbeva no daharakāle <note>[daharake samāne (sī. pī.)]</note>, na hanesi <note>[na māresi (sī. pī.)]</note> na ghātesi;</gatha>
    <gatha type="last">Daharamhā yobbanaṃ pattā, adūsakā tāta haññāma.</gatha>
    <hangnum nr="1018"/>
    <gatha type="1"> ‘‘Hatthigate assagate, sannaddhe passa no mahārāja;</gatha>
    <gatha type="last">Yuddhe vā yujjhamāne vā, na hi mādisā sūrā honti yaññatthāya.</gatha>
    <hangnum nr="1019"/>
    <gatha type="1"> ‘‘Paccante vāpi kupite, aṭavīsu vā mādise niyojenti;</gatha>
    <gatha type="last">Atha no akāraṇasmā, abhūmiyaṃ tāta haññāma.</gatha>
    <hangnum nr="1020"/>
    <gatha type="1"> ‘‘Yāpi  hi tā sakuṇiyo, vasanti tiṇagharāni katvāna;</gatha>
    <gatha type="last">Tāsampi piyā puttā, atha no tvaṃ deva ghātesi.</gatha>
    <hangnum nr="1021"/>
    <gatha type="1"> ‘‘Mā tassa saddahesi, na maṃ khaṇḍahālo ghāteyya;</gatha>
    <gatha type="last">Mamañhi  so ghātetvāna, anantarā tampi deva ghāteyya.</gatha>
    <hangnum nr="1022"/>
    <gatha type="1"> ‘‘Gāmavaraṃ nigamavaraṃ dadanti, bhogampissa mahārāja;</gatha>
    <gatha type="last">Athaggapiṇḍikāpi, kule kule hete bhuñjanti.</gatha>
    <hangnum nr="1023"/>
    <gatha type="1"> ‘‘Tesampi tādisānaṃ, icchanti dubbhituṃ mahārāja;</gatha>
    <gatha type="last">Yebhuyyena ete, akataññuno brāhmaṇā deva.</gatha>
    <hangnum nr="1024"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, hatthī asse ca pālema.</gatha>
    <hangnum nr="1025"/>
    <gatha type="1"> ‘‘Mā  no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, hatthichakaṇāni ujjhema.</gatha>
    <hangnum nr="1026"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, assachakaṇāni ujjhema.</gatha>
    <hangnum nr="1027"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="2">Yassa honti tava kāmā, api raṭṭhā pabbājitā;</gatha>
    <gatha type="last">Bhikkhācariyaṃ carissāma’’.</gatha>
    <hangnum nr="1028"/>
    <gatha type="1"> ‘‘Dukkhaṃ kho me janayatha, vilapantā jīvitassa kāmā hi;</gatha>
    <gatha type="last">Muñcetha dāni kumāre, alampi me hotu puttayaññena’’.</gatha>
    <hangnum nr="1029"/>
    <gatha type="1"> ‘‘Pubbeva khosi me vutto, dukkaraṃ durabhisambhavañcetaṃ;</gatha>
    <gatha type="last">Atha no upakkhaṭassa yaññassa, kasmā karosi vikkhepaṃ.</gatha>
    <hangnum nr="1030"/>
    <gatha type="1"> ‘‘Sabbe vajanti sugatiṃ, ye yajanti yepi yājenti;</gatha>
    <gatha type="last">Ye cāpi anumodanti, yajantānaṃ edisaṃ mahāyaññaṃ’’.</gatha>
    <hangnum nr="1031"/>
    <gatha type="1"> ‘‘Yadi  kira yajitvā puttehi, devalokaṃ ito cutā yanti;</gatha>
    <gatha type="last">Brāhmaṇo tāva yajatu, pacchāpi yajasi tuvaṃ rājā.</gatha>
    <hangnum nr="1032"/>
    <gatha type="1"> ‘‘Yadi kira yajitvā puttehi, devalokaṃ ito cutā yanti;</gatha>
    <gatha type="last">Esveva khaṇḍahālo, yajataṃ sakehi puttehi.</gatha>
    <hangnum nr="1033"/>
    <gatha type="1"> ‘‘Evaṃ jānanto khaṇḍahālo, kiṃ puttake na ghātesi;</gatha>
    <gatha type="last">Sabbañca ñātijanaṃ, attānañca na ghātesi.</gatha>
    <hangnum nr="1034"/>
    <gatha type="1"> ‘‘Sabbe  vajanti nirayaṃ, ye yajanti yepi yājenti;</gatha>
    <gatha type="last">Ye cāpi anumodanti, yajantānaṃ edisaṃ mahāyaññaṃ.</gatha>
    <hangnum nr="1035"/>
    <gatha type="1"><note>[ayaṃ gāthā sī. syā. pī. potthakesu na dissati]</note> ‘‘Sace hi so sujjhati yo hanāti, hatopi so saggamupeti ṭhānaṃ;</gatha>
    <gatha type="last">Bhovādi bhovādina mārayeyyuṃ, ye cāpi tesaṃ abhisaddaheyyuṃ’’ <note>[ayaṃ gāthā sī. syā. pī. potthakesu na dissati]</note>.</gatha>
    <hangnum nr="1036"/>
    <gatha type="1"> ‘‘Kathañca kira puttakāmāyo, gahapatayo gharaṇiyo ca;</gatha>
    <gatha type="last">Nagaramhi na uparavanti rājānaṃ, mā ghātayi orasaṃ puttaṃ.</gatha>
    <hangnum nr="1037"/>
    <gatha type="1"> ‘‘Kathañca  kira puttakāmāyo, gahapatayo gharaṇiyo ca;</gatha>
    <gatha type="last">Nagaramhi na uparavanti rājānaṃ, mā ghātayi atrajaṃ puttaṃ.</gatha>
    <hangnum nr="1038"/>
    <gatha type="1"> ‘‘Rañño camhi atthakāmo, hito ca sabbajanapadassa <note>[sabbadā janapadassa (sī. pī.)]</note>;</gatha>
    <gatha type="last">Na koci assa paṭighaṃ, mayā jānapado na pavedeti’’.</gatha>
    <hangnum nr="1039"/>
    <gatha type="1"> ‘‘Gacchatha  vo gharaṇiyo, tātañca vadetha khaṇḍahālañca;</gatha>
    <gatha type="last">Mā ghātetha kumāre, adūsake sīhasaṅkāse.</gatha>
    <hangnum nr="1040"/>
    <gatha type="1"> ‘‘Gacchatha vo gharaṇiyo, tātañca vadetha khaṇḍahālañca;</gatha>
    <gatha type="last">Mā ghātetha kumāre, apekkhite sabbalokassa’’.</gatha>
    <hangnum nr="1041"/>
    <gatha type="1"> ‘‘Yaṃ nūnāhaṃ jāyeyyaṃ, rathakārakulesu vā;</gatha>
    <gatha type="2">Pukkusakulesu vā vessesu vā jāyeyyaṃ;</gatha>
    <gatha type="last">Na hajja maṃ rāja yaññe <note>[yaññatthāya (sī. pī.)]</note> ghāteyya’’.</gatha>
    <hangnum nr="1042"/>
    <gatha type="1"> ‘‘Sabbā sīmantiniyo gacchatha, ayyassa khaṇḍahālassa;</gatha>
    <gatha type="last">Pādesu nipatatha, aparādhāhaṃ na passāmi.</gatha>
    <hangnum nr="1043"/>
    <gatha type="1"> ‘‘Sabbā sīmantiniyo gacchatha, ayyassa khaṇḍahālassa;</gatha>
    <gatha type="last">Pādesu nipatatha, kinte bhante mayaṃ adūsema’’.</gatha>
    <hangnum nr="1044"/>
    <gatha type="1"> ‘‘Kapaṇā <note>[kapaṇaṃ (sī. pī.)]</note> vilapati selā, disvāna bhātare <note>[bhātaro (sī. syā. pī. ka.)]</note> upanītatte;</gatha>
    <gatha type="last">Yañño kira me ukkhipito, tātena saggakāmena’’.</gatha>
    <hangnum nr="1045"/>
    <gatha type="1"> ‘‘Āvatti parivatti ca, vasulo sammukhā rañño;</gatha>
    <gatha type="last">Mā no pitaraṃ avadhi, daharamhā yobbanaṃ pattā’’.</gatha>
    <hangnum nr="1046"/>
    <gatha type="1"> ‘‘Eso te vasula pitā, samehi pitarā saha;</gatha>
    <gatha type="2">Dukkhaṃ kho me janayasi, vilapanto antepurasmiṃ;</gatha>
    <gatha type="last">Muñcetha dāni kumāre, alampi me hotu puttayaññena’’.</gatha>
    <hangnum nr="1047"/>
    <gatha type="1"> ‘‘Pubbeva khosi me vutto, dukkaraṃ durabhisambhavañcetaṃ;</gatha>
    <gatha type="last">Atha  no upakkhaṭassa yaññassa, kasmā karosi vikkhepaṃ.</gatha>
    <hangnum nr="1048"/>
    <gatha type="1"> ‘‘Sabbe  vajanti sugatiṃ, ye yajanti yepi yājenti;</gatha>
    <gatha type="last">Ye cāpi anumodanti, yajantānaṃ edisaṃ mahāyaññaṃ’’.</gatha>
    <hangnum nr="1049"/>
    <gatha type="1"> ‘‘Sabbaratanassa  yañño upakkhaṭo, ekarāja tava paṭiyatto;</gatha>
    <gatha type="last">Abhinikkhamassu deva, saggaṃ gato tvaṃ pamodissasi’’.</gatha>
    <hangnum nr="1050"/>
    <gatha type="1"> ‘‘Daharā sattasatā etā, candakumārassa bhariyāyo;</gatha>
    <gatha type="last">Kese pakiritvāna <note>[parikiritvāna (sī. pī.), vikiritvāna (syā. ka.)]</note>, rodantiyo maggamanuyāyiṃsu <note>[maggamanuyanti (sī. pī.), maggamanuyāyanti (syā.)]</note>.</gatha>
    <hangnum nr="1051"/>
    <gatha type="1"> ‘‘Aparā pana sokena, nikkhantā nandane viya devā;</gatha>
    <gatha type="last">Kese pakiritvāna <note>[parikiritvāna (sī. pī.), vikiritvāna (syā. ka.)]</note>, rodantiyo maggamanuyāyiṃsu’’ <note>[maggamanuyanti (sī. pī.), maggamanuyāyanti (syā.)]</note>.</gatha>
    <hangnum nr="1052"/>
    <gatha type="1"> ‘‘Kāsikasucivatthadharā, kuṇḍalino agalucandanavilittā;</gatha>
    <gatha type="last">Niyyanti candasūriyā, yaññatthāya ekarājassa.</gatha>
    <hangnum nr="1053"/>
    <gatha type="1"> ‘‘Kāsikasucivatthadharā, kuṇḍalino agalucandanavilittā;</gatha>
    <gatha type="last">Niyyanti candasūriyā, mātu katvā hadayasokaṃ.</gatha>
    <hangnum nr="1054"/>
    <gatha type="1"> ‘‘Kāsikasucivatthadharā, kuṇḍalino agalucandanavilittā;</gatha>
    <gatha type="last">Niyyanti candasūriyā, janassa katvā hadayasokaṃ.</gatha>
    <hangnum nr="1055"/>
    <gatha type="1"> ‘‘Maṃsarasabhojanā nhāpakasunhāpitā <note>[nahāpakasunahātā (pī.)]</note>, kuṇḍalino agalucandanavilittā;</gatha>
    <gatha type="last">Niyyanti candasūriyā, yaññatthāya ekarājassa.</gatha>
    <hangnum nr="1056"/>
    <gatha type="1"><note>[imā dve gāthā natthi pī potthake]</note> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha>
    <gatha type="last">Niyyanti candasūriyā, mātu katvā hadayasokaṃ.</gatha>
    <hangnum nr="1057"/>
    <gatha type="1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha>
    <gatha type="last">Niyyanti  candasūriyā, janassa katvā hadayasokaṃ <note>[imā dve gāthā natthi pī potthake]</note>.</gatha>
    <hangnum nr="1058"/>
    <gatha type="1"> ‘‘Yassu pubbe hatthivaradhuragate, hatthīhi <note>[hatthikā (syā.), pattikā (pī.)]</note> anuvajanti;</gatha>
    <gatha type="last">Tyajja candasūriyā, ubhova pattikā yanti.</gatha>
    <hangnum nr="1059"/>
    <gatha type="1"> ‘‘Yassu  pubbe assavaradhuragate, assehi <note>[assakā (syā.), pattikā (pī.)]</note> anuvajanti;</gatha>
    <gatha type="last">Tyajja candasūriyā, ubhova pattikā yanti.</gatha>
    <hangnum nr="1060"/>
    <gatha type="1"> ‘‘Yassu pubbe rathavaradhuragate, rathehi <note>[rathikā (syā.), pattikā (pī.)]</note> anuvajanti;</gatha>
    <gatha type="last">Tyajja candasūriyā, ubhova pattikā yanti.</gatha>
    <hangnum nr="1061"/>
    <gatha type="1"> ‘‘Yehissu pubbe nīyiṃsu <note>[niyyaṃsu (sī. pī.)]</note>, tapanīyakappanehi turaṅgehi;</gatha>
    <gatha type="last">Tyajja candasūriyā, ubhova pattikā yanti’’.</gatha>
    <hangnum nr="1062"/>
    <gatha type="1"> ‘‘Yadi sakuṇi maṃsamicchasi, ḍayassu <note>[uyyassu (syā. ka.)]</note> pubbena pupphavatiyā;</gatha>
    <gatha type="last">Yajatettha ekarājā, sammūḷho catūhi puttehi.</gatha>
    <hangnum nr="1063"/>
    <gatha type="1"> ‘‘Yadi  sakuṇi maṃsamicchasi, ḍayassu pubbena pupphavatiyā;</gatha>
    <gatha type="last">Yajatettha ekarājā, sammūḷho catūhi kaññāhi.</gatha>
    <hangnum nr="1064"/>
    <gatha type="1"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha>
    <gatha type="last">Yajatettha ekarājā, sammūḷho catūhi mahesīhi.</gatha>
    <hangnum nr="1065"/>
    <gatha type="1"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha>
    <gatha type="last">Yajatettha ekarājā, sammūḷho catūhi gahapatīhi.</gatha>
    <hangnum nr="1066"/>
    <gatha type="1"> ‘‘Yadi sakuṇi maṃsamicchasi, ḍayassu pubbe pupphavatiyā;</gatha>
    <gatha type="last">Yajatettha ekarājā, sammūḷho catūhi hatthīhi.</gatha>
    <hangnum nr="1067"/>
    <gatha type="1"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha>
    <gatha type="last">Yajatettha ekarājā, sammūḷho catūhi assehi.</gatha>
    <hangnum nr="1068"/>
    <gatha type="1"> ‘‘Yadi sakuṇi maṃsamicchasi, ḍayassu pubbena pupphavatiyā;</gatha>
    <gatha type="last">Yajatettha ekarājā, sammūḷho catūhi usabhehi.</gatha>
    <hangnum nr="1069"/>
    <gatha type="1"> ‘‘Yadi  sakuṇi maṃsamicchasi, ḍayassu pubbena pupphavatiyā;</gatha>
    <gatha type="last">Yajatettha ekarājā, sammūḷho sabbacatukkena’’.</gatha>
    <hangnum nr="1070"/>
    <gatha type="1"> ‘‘Ayamassa pāsādo, idaṃ antepuraṃ suramaṇīyaṃ <note>[sovaṇṇo pupphamalyavikiṇṇo (ka.)]</note>;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1071"/>
    <gatha type="1"> ‘‘Idamassa kūṭāgāraṃ, sovaṇṇaṃ pupphamalyavikiṇṇaṃ;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1072"/>
    <gatha type="1"> ‘‘Idamassa  uyyānaṃ, supupphitaṃ sabbakālikaṃ rammaṃ;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1073"/>
    <gatha type="1"> ‘‘Idamassa asokavanaṃ, supupphitaṃ sabbakālikaṃ rammaṃ;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1074"/>
    <gatha type="1"> ‘‘Idamassa kaṇikāravanaṃ, supupphitaṃ sabbakālikaṃ rammaṃ;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1075"/>
    <gatha type="1"> ‘‘Idamassa pāṭalivanaṃ, supupphitaṃ sabbakālikaṃ rammaṃ;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1076"/>
    <gatha type="1"> ‘‘Idamassa ambavanaṃ, supupphitaṃ sabbakālikaṃ rammaṃ;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1077"/>
    <gatha type="1"> ‘‘Ayamassa  pokkharaṇī, sañchannā padumapuṇḍarīkehi;</gatha>
    <gatha type="2">Nāvā ca sovaṇṇavikatā, pupphavalliyā <note>[pupphāvaliyā (sī. pī.)]</note> cittā suramaṇīyā;</gatha>
    <gatha type="last">Tedāni  ayyaputtā, cattāro vadhāya ninnītā’’.</gatha>
    <hangnum nr="1078"/>
    <gatha type="1"> ‘‘Idamassa hatthiratanaṃ, erāvaṇo gajo balī dantī;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1079"/>
    <gatha type="1"> ‘‘Idamassa assaratanaṃ, ekakhūro <note>[ekakhūro vego (syā.)]</note> asso;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1080"/>
    <gatha type="1"> ‘‘Ayamassa assaratho, sāḷiya <note>[sāḷiya viya (syā.)]</note> nigghoso subho ratanavicitto;</gatha>
    <gatha type="2">Yatthassu ayyaputtā, sobhiṃsu nandane viya devā;</gatha>
    <gatha type="last">Tedāni ayyaputtā, cattāro vadhāya ninnītā.</gatha>
    <hangnum nr="1081"/>
    <gatha type="1"> ‘‘Kathaṃ nāma sāmasamasundarehi, candanamudukagattehi <note>[candanamarakatagattehi (sī. pī.)]</note>;</gatha>
    <gatha type="last">Rājā yajissate yaññaṃ, sammūḷho catūhi puttehi.</gatha>
    <hangnum nr="1082"/>
    <gatha type="1"> ‘‘Kathaṃ nāma sāmasamasundarāhi, candanamudukagattāhi;</gatha>
    <gatha type="last">Rājā yajissate yaññaṃ, sammūḷho catūhi kaññāhi.</gatha>
    <hangnum nr="1083"/>
    <gatha type="1"> ‘‘Kathaṃ  nāma sāmasamasundarāhi, candanamudukagattāhi;</gatha>
    <gatha type="last">Rājā yajissate yaññaṃ, sammūḷho catūhi mahesīhi.</gatha>
    <hangnum nr="1084"/>
    <gatha type="1"> ‘‘Kathaṃ nāma sāmasamasundarehi, candanamudukagattehi;</gatha>
    <gatha type="last">Rājā yajissate yaññaṃ, sammūḷho catūhi gahapatīhi.</gatha>
    <hangnum nr="1085"/>
    <gatha type="1"> ‘‘Yathā honti gāmanigamā, suññā amanussakā brahāraññā;</gatha>
    <gatha type="last">Tathā  hessati pupphavatiyā, yiṭṭhesu candasūriyesu’’.</gatha>
    <hangnum nr="1086"/>
    <gatha type="1"> ‘‘Ummattikā bhavissāmi, bhūnahatā paṃsunā ca <note>[paṃsunāva (syā. ka.)]</note> parikiṇṇā;</gatha>
    <gatha type="last">Sace candavaraṃ <note>[candakumāraṃ (syā.)]</note> hanti, pāṇā me deva rujjhanti <note>[nirujjhanti (sī.), bhijjanti (syā.)]</note>.</gatha>
    <hangnum nr="1087"/>
    <gatha type="1"> ‘‘Ummattikā bhavissāmi, bhūnahatā paṃsunā ca parikiṇṇā;</gatha>
    <gatha type="last">Sace sūriyavaraṃ hanti, pāṇā me deva rujjhanti’’.</gatha>
    <hangnum nr="1088"/>
    <gatha type="1"> ‘‘Kiṃ nu mā na ramāpeyyuṃ, aññamaññaṃ piyaṃvadā;</gatha>
    <gatha type="2">Ghaṭṭikā uparikkhī ca, pokkharaṇī ca bhārikā <note>[ghaṭṭiyā oparakkhī ca pokkharakkhī ca nāyikā (sī.) ghaṭṭiyā oparakkhī ca pokkharakkhī ca gāyikā (pī.)]</note>;</gatha>
    <gatha type="last">Candasūriyesu naccantiyo, samā tāsaṃ na vijjati’’.</gatha>
    <hangnum nr="1089"/>
    <gatha type="1"> ‘‘Imaṃ mayhaṃ hadayasokaṃ, paṭimuñcatu <note>[paṭimuccatu (ka.)]</note> khaṇḍahāla tava mātā;</gatha>
    <gatha type="last">Yo mayhaṃ hadayasoko, candamhi vadhāya ninnīte.</gatha>
    <hangnum nr="1090"/>
    <gatha type="1"> ‘‘Imaṃ  mayhaṃ hadayasokaṃ, paṭimuñcatu khaṇḍahāla tava mātā;</gatha>
    <gatha type="last">Yo mayhaṃ hadayasoko, sūriyamhi vadhāya ninnīte.</gatha>
    <hangnum nr="1091"/>
    <gatha type="1"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava jāyā;</gatha>
    <gatha type="last">Yo mayhaṃ hadayasoko, candamhi vadhāya ninnīte.</gatha>
    <hangnum nr="1092"/>
    <gatha type="1"> ‘‘Imaṃ mayhaṃ hadayasokaṃ, paṭimuñcatu khaṇḍahāla tava jāyā;</gatha>
    <gatha type="last">Yo mayhaṃ hadayasoko, sūriyamhi vadhāya ninnīte.</gatha>
    <hangnum nr="1093"/>
    <gatha type="1"> ‘‘Mā  ca putte mā ca patiṃ, addakkhi khaṇḍahāla tava mātā;</gatha>
    <gatha type="last">Yo ghātesi kumāre, adūsake sīhasaṅkāse.</gatha>
    <hangnum nr="1094"/>
    <gatha type="1"> ‘‘Mā ca putte mā ca patiṃ, addakkhi khaṇḍahāla tava mātā;</gatha>
    <gatha type="last">Yo ghātesi kumāre, apekkhite sabbalokassa.</gatha>
    <hangnum nr="1095"/>
    <gatha type="1"> ‘‘Mā  ca putte mā ca patiṃ, addakkhi khaṇḍahāla tava jāyā;</gatha>
    <gatha type="last">Yo ghātesi kumāre, adūsake sīhasaṅkāse.</gatha>
    <hangnum nr="1096"/>
    <gatha type="1"> ‘‘Mā ca putte mā ca patiṃ, addakkhi khaṇḍahāla tava jāyā;</gatha>
    <gatha type="last">Yo ghātesi kumāre, apekkhite sabbalokassa’’.</gatha>
    <hangnum nr="1097"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, hatthī asse ca pālema.</gatha>
    <hangnum nr="1098"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, hatthichakaṇāni ujjhema.</gatha>
    <hangnum nr="1099"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="last">Api nigaḷabandhakāpi, assachakaṇāni ujjhema.</gatha>
    <hangnum nr="1100"/>
    <gatha type="1"> ‘‘Mā no deva avadhi, dāse no dehi khaṇḍahālassa;</gatha>
    <gatha type="2">Yassa honti tava kāmā, api raṭṭhā pabbājitā;</gatha>
    <gatha type="last">Bhikkhācariyaṃ carissāma.</gatha>
    <hangnum nr="1101"/>
    <gatha type="1"> ‘‘Dibbaṃ deva upayācanti, puttatthikāpi daliddā;</gatha>
    <gatha type="last">Paṭibhānānipi hitvā, putte na labhanti ekaccā.</gatha>
    <hangnum nr="1102"/>
    <gatha type="1"> ‘‘Āsīsikāni <note>[assāsakāni (sī. pī.), āsāsakāni (syā.)]</note> karonti, puttā no jāyantu tato paputtā <note>[puttā (sī. pī.)]</note>;</gatha>
    <gatha type="last">Atha no akāraṇasmā, yaññatthāya deva ghātesi.</gatha>
    <hangnum nr="1103"/>
    <gatha type="1"> ‘‘Upayācitakena puttaṃ labhanti, mā tāta no aghātesi;</gatha>
    <gatha type="last">Mā kicchāladdhakehi puttehi, yajittho imaṃ yaññaṃ.</gatha>
    <hangnum nr="1104"/>
    <gatha type="1"> ‘‘Upayācitakena  puttaṃ labhanti, mā tāta no aghātesi;</gatha>
    <gatha type="last">Mā  kapaṇaladdhakehi puttehi, ammāya no vippavāsesi’’.</gatha>
    <hangnum nr="1105"/>
    <gatha type="1"> ‘‘Bahudukkhā <note>[bahudukkhaṃ (syā. ka.)]</note> posiya candaṃ, amma tuvaṃ jīyase puttaṃ;</gatha>
    <gatha type="last">Vandāmi kho te pāde, labhataṃ tāto paralokaṃ.</gatha>
    <hangnum nr="1106"/>
    <gatha type="1"> ‘‘Handa ca maṃ upaguyha, pāde te amma vandituṃ dehi;</gatha>
    <gatha type="last">Gacchāmi dāni pavāsaṃ <note>[vippavāsaṃ (ka.)]</note>, yaññatthāya ekarājassa.</gatha>
    <hangnum nr="1107"/>
    <gatha type="1"> ‘‘Handa  ca maṃ upaguyha <note>[upaguyha (syā. ka.)]</note>, pāde te amma vandituṃ dehi;</gatha>
    <gatha type="last">Gacchāmi dāni pavāsaṃ, mātu katvā hadayasokaṃ.</gatha>
    <hangnum nr="1108"/>
    <gatha type="1"> Handa ca maṃ upaguyha <note>[upaguyha (syā. ka.)]</note>, pāde te amma vandituṃ dehi;</gatha>
    <gatha type="last">Gacchāmi dāni pavāsaṃ, janassa katvā hadayasokaṃ’’.</gatha>
    <hangnum nr="1109"/>
    <gatha type="1"> ‘‘Handa ca padumapattānaṃ, moḷiṃ bandhassu gotamiputta;</gatha>
    <gatha type="last">Campakadalamissāyo <note>[campakadalivītimissāyo (sī. pī.), campakadalimissāyo (ka.)]</note>, esā te porāṇikā pakati.</gatha>
    <hangnum nr="1110"/>
    <gatha type="1"> ‘‘Handa ca vilepanaṃ te, pacchimakaṃ candanaṃ vilimpassu;</gatha>
    <gatha type="last">Yehi ca suvilitto, sobhasi rājaparisāyaṃ.</gatha>
    <hangnum nr="1111"/>
    <gatha type="1"> ‘‘Handa ca mudukāni vatthāni, pacchimakaṃ kāsikaṃ nivāsehi;</gatha>
    <gatha type="last">Yehi ca sunivattho, sobhasi rājaparisāyaṃ.</gatha>
    <hangnum nr="1112"/>
    <gatha type="1"> ‘‘Muttāmaṇikanakavibhūsitāni, gaṇhassu hatthābharaṇāni;</gatha>
    <gatha type="last">Yehi ca hatthābharaṇehi, sobhasi rājaparisāyaṃ’’.</gatha>
    <hangnum nr="1113"/>
    <gatha type="1"> ‘‘Na hi nūnāyaṃ raṭṭhapālo, bhūmipati janapadassa dāyādo;</gatha>
    <gatha type="last">Lokissaro mahanto, putte snehaṃ janayati’’.</gatha>
    <hangnum nr="1114"/>
    <gatha type="1"> ‘‘Mayhampi  piyā puttā, attā ca piyo tumhe ca bhariyāyo;</gatha>
    <gatha type="last">Saggañca patthayāno <note>[patthayamāno (syā. ka.)]</note>, tenāhaṃ ghātayissāmi’’.</gatha>
    <hangnum nr="1115"/>
    <gatha type="1"> ‘‘Maṃ paṭhamaṃ ghātehi, mā me hadayaṃ dukkhaṃ phālesi;</gatha>
    <gatha type="last">Alaṅkato <note>[analaṅkato (ka.)]</note> sundarako, putto deva tava sukhumālo.</gatha>
    <hangnum nr="1116"/>
    <gatha type="1"> ‘‘Handayya maṃ hanassu, paraloke <note>[salokā (sī. syā. ka.)]</note> candakena <note>[candiyena (sī. pī. ka.)]</note> hessāmi;</gatha>
    <gatha type="last">Puññaṃ karassu vipulaṃ, vicarāma ubhopi paraloke’’.</gatha>
    <hangnum nr="1117"/>
    <gatha type="1"> ‘‘Mā tvaṃ cande rucci maraṇaṃ <note>[idaṃ padaṃ natthi sī. pī. potthakesu]</note>, bahukā tava devarā visālakkhi;</gatha>
    <gatha type="last">Te taṃ ramayissanti, yiṭṭhasmiṃ gotamiputte’’.</gatha>
    <hangnum nr="1118"/>
    <gatha type="1"> ‘‘Evaṃ vutte candā attānaṃ, hanti hatthatalakehi’’;</gatha>
    <gatha type="last">‘‘Alamettha <note>[alamatthu (sī. pī.)]</note> jīvitena, pissāmi <note>[pāyāmi (sī. pī.)]</note> visaṃ marissāmi.</gatha>
    <hangnum nr="1119"/>
    <gatha type="1"> ‘‘Na  hi nūnimassa rañño, mittāmaccā ca vijjare suhadā;</gatha>
    <gatha type="last">Ye na vadanti rājānaṃ, mā ghātayi orase putte.</gatha>
    <hangnum nr="1120"/>
    <gatha type="1"> ‘‘Na hi nūnimassa rañño, ñātī mittā ca vijjare suhadā;</gatha>
    <gatha type="last">Ye na vadanti rājānaṃ, mā ghātayi atraje putte.</gatha>
    <hangnum nr="1121"/>
    <gatha type="1"> ‘‘Ime tepi mayhaṃ puttā, guṇino kāyūradhārino rāja;</gatha>
    <gatha type="last">Tehipi yajassu yaññaṃ, atha muñcatu <note>[muccatu (pī. ka.)]</note> gotamiputte.</gatha>
    <hangnum nr="1122"/>
    <gatha type="1"> ‘‘Bilasataṃ maṃ katvāna, yajassu sattadhā mahārāja;</gatha>
    <gatha type="last">Mā jeṭṭhaputtamavadhi, adūsakaṃ sīhasaṅkāsaṃ.</gatha>
    <hangnum nr="1123"/>
    <gatha type="1"> ‘‘Bilasataṃ maṃ katvāna, yajassu sattadhā mahārāja;</gatha>
    <gatha type="last">Mā  jeṭṭhaputtamavadhi, apekkhitaṃ sabbalokassa’’.</gatha>
    <hangnum nr="1124"/>
    <gatha type="1"> ‘‘Bahukā tava dinnābharaṇā, uccāvacā subhaṇitamhi;</gatha>
    <gatha type="last">Muttāmaṇiveḷuriyā, etaṃ te pacchimakaṃ dānaṃ’’.</gatha>
    <hangnum nr="1125"/>
    <gatha type="1"> ‘‘Yesaṃ pubbe khandhesu, phullā mālāguṇā vivattiṃsu;</gatha>
    <gatha type="last">Tesajjapi sunisito <note>[pitanisito (sī. pī.)]</note>, nettiṃso vivattissati khandhesu.</gatha>
    <hangnum nr="1126"/>
    <gatha type="1"> ‘‘Yesaṃ pubbe khandhesu, cittā mālāguṇā vivattiṃsu;</gatha>
    <gatha type="last">Tesajjapi sunisito, nettiṃso vivattissati khandhesu.</gatha>
    <hangnum nr="1127"/>
    <gatha type="1"> ‘‘Aciraṃ <note>[acirā (sī. syā. pī.)]</note> vata nettiṃso, vivattissati rājaputtānaṃ khandhesu;</gatha>
    <gatha type="last">Atha mama hadayaṃ na phalati, tāva daḷhabandhañca me āsi.</gatha>
    <hangnum nr="1128"/>
    <gatha type="1"> ‘‘Kāsikasucivatthadharā, kuṇḍalino agalucandanavilittā;</gatha>
    <gatha type="last">Niyyātha candasūriyā, yaññatthāya ekarājassa.</gatha>
    <hangnum nr="1129"/>
    <gatha type="1"> ‘‘Kāsikasucivatthadharā, kuṇḍalino agalucandanavilittā;</gatha>
    <gatha type="last">Niyyātha candasūriyā, mātu katvā hadayasokaṃ.</gatha>
    <hangnum nr="1130"/>
    <gatha type="1"> ‘‘Kāsikasucivatthadharā, kuṇḍalino agalucandanavilittā;</gatha>
    <gatha type="last">Niyyātha candasūriyā, janassa katvā hadayasokaṃ.</gatha>
    <hangnum nr="1131"/>
    <gatha type="1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha>
    <gatha type="last">Niyyātha candasūriyā, yaññatthāya ekarājassa.</gatha>
    <hangnum nr="1132"/>
    <gatha type="1"> ‘‘Maṃsarasabhojanā  nhāpakasunhāpitā, kuṇḍalino agalucandanavilittā;</gatha>
    <gatha type="last">Niyyātha candasūriyā, mātu katvā hadayasokaṃ.</gatha>
    <hangnum nr="1133"/>
    <gatha type="1"> ‘‘Maṃsarasabhojanā nhāpakasunhāpitā, kuṇḍalino agalucandanavilittā;</gatha>
    <gatha type="last">Niyyātha  candasūriyā, janassa katvā hadayasokaṃ’’.</gatha>
    <hangnum nr="1134"/>
    <gatha type="1"> ‘‘Sabbasmiṃ  upakkhaṭasmiṃ, nisīdite candasmiṃ <note>[candiyasmiṃ (sī. pī.), candasūriyasmiṃ (syā.)]</note> yaññatthāya;</gatha>
    <gatha type="last">Pañcālarājadhītā pañjalikā, sabbaparisāya samanupariyāyi <note>[sabbaparisamanupariyāsi (sī. pī.), sabbaparisantaramanupariyāsi (syā.)]</note>.</gatha>
    <hangnum nr="1135"/>
    <gatha type="1"> ‘‘Yena saccena khaṇḍahālo, pāpakammaṃ karoti dummedho;</gatha>
    <gatha type="last">Etena saccavajjena, samaṅginī sāmikena homi.</gatha>
    <hangnum nr="1136"/>
    <gatha type="1"> ‘‘Ye idhatthi amanussā, yāni ca yakkhabhūtabhabyāni;</gatha>
    <gatha type="last">Karontu me veyyāvaṭikaṃ, samaṅginī sāmikena homi.</gatha>
    <hangnum nr="1137"/>
    <gatha type="1"> ‘‘Yā devatā idhāgatā, yāni ca yakkhabhūtabhabyāni;</gatha>
    <gatha type="last">Saraṇesiniṃ anāthaṃ tāyatha maṃ, yācāmahaṃ patimāhaṃ ajeyaṃ’’ <note>[ajiyyaṃ (sī.)]</note>.</gatha>
    <hangnum nr="1138"/>
    <gatha type="1"> ‘‘Taṃ sutvā amanusso, ayokūṭaṃ paribbhametvāna;</gatha>
    <gatha type="last">Bhayamassa janayanto, rājānaṃ idamavoca.</gatha>
    <hangnum nr="1139"/>
    <gatha type="1"> ‘‘Bujjhassu kho rājakali, mā tāhaṃ <note>[mā tehaṃ (syā.)]</note> matthakaṃ nitāḷesiṃ <note>[nitālemi (sī. pī.), nipphālesiṃ (ka.)]</note>;</gatha>
    <gatha type="last">Mā jeṭṭhaputtamavadhi, adūsakaṃ sīhasaṅkāsaṃ.</gatha>
    <hangnum nr="1140"/>
    <gatha type="1"> ‘‘Ko te diṭṭho rājakali, puttabhariyāyo haññamānāyo <note>[haññamānā (ka.)]</note>;</gatha>
    <gatha type="last">Seṭṭhi ca gahapatayo, adūsakā saggakāmā hi.</gatha>
    <hangnum nr="1141"/>
    <gatha type="1"> ‘‘Taṃ sutvā khaṇḍahālo, rājā ca abbhutamidaṃ disvāna;</gatha>
    <gatha type="last">Sabbesaṃ bandhanāni mocesuṃ, yathā taṃ anupaghātaṃ <note>[apāpānaṃ (sī. pī.)]</note>.</gatha>
    <hangnum nr="1142"/>
    <gatha type="1"> ‘‘Sabbesu  vippamuttesu, ye tattha samāgatā tadā āsuṃ;</gatha>
    <gatha type="last">Sabbe ekekaleḍḍukamadaṃsu, esa vadho khaṇḍahālassa’’.</gatha>
    <hangnum nr="1143"/>
    <gatha type="1"> ‘‘Sabbe  paviṭṭhā <note>[patiṃsu (sī.), patitvā (pī.)]</note> nirayaṃ, yathā taṃ pāpakaṃ karitvāna;</gatha>
    <gatha type="last">Na hi pāpakammaṃ katvā, labbhā sugatiṃ ito gantuṃ’’.</gatha>
    <hangnum nr="1144"/>
    <gatha type="1"> ‘‘Sabbesu vippamuttesu, ye tattha samāgatā tadā āsuṃ;</gatha>
    <gatha type="last">Candaṃ abhisiñciṃsu, samāgatā rājaparisā <note>[rājapurisā (syā.)]</note> ca.</gatha>
    <hangnum nr="1145"/>
    <gatha type="1"> ‘‘Sabbesu vippamuttesu, ye <note>[yā (syā.)]</note> tattha samāgatā tadā āsuṃ;</gatha>
    <gatha type="last">Candaṃ abhisiñciṃsu, samāgatā rājakaññāyo ca.</gatha>
    <hangnum nr="1146"/>
    <gatha type="1"> ‘‘Sabbesu vippamuttesu, ye tattha samāgatā tadā āsuṃ;</gatha>
    <gatha type="last">Candaṃ abhisiñciṃsu, samāgatā devaparisā <note>[devapurisā (syā.)]</note> ca.</gatha>
    <hangnum nr="1147"/>
    <gatha type="1"> ‘‘Sabbesu vippamuttesu, ye <note>[yā (syā.)]</note> tattha samāgatā tadā āsuṃ;</gatha>
    <gatha type="last">Candaṃ abhisiñciṃsu, samāgatā devakaññāyo ca.</gatha>
    <hangnum nr="1148"/>
    <gatha type="1"> ‘‘Sabbesu vippamuttesu, ye tattha samāgatā tadā āsuṃ;</gatha>
    <gatha type="last">Celukkhepamakaruṃ, samāgatā rājaparisā <note>[rājapurisā (syā.)]</note> ca.</gatha>
    <hangnum nr="1149"/>
    <gatha type="1"> ‘‘Sabbesu  vippamuttesu, ye <note>[yā (syā.)]</note> tattha samāgatā tadā āsuṃ;</gatha>
    <gatha type="last">Celukkhepamakaruṃ, samāgatā rājakaññāyo ca.</gatha>
    <hangnum nr="1150"/>
    <gatha type="1"> ‘‘Sabbesu vippamuttesu, ye tattha samāgatā tadā āsuṃ;</gatha>
    <gatha type="last">Celukkhepamakaruṃ, samāgatā devaparisā <note>[devapurisā (syā.)]</note> ca.</gatha>
    <hangnum nr="1151"/>
    <gatha type="1"> ‘‘Sabbesu vippamuttesu, ye <note>[yā (syā.)]</note> tattha samāgatā tadā āsuṃ;</gatha>
    <gatha type="last">Celukkhepamakaruṃ, samāgatā devakaññāyo ca.</gatha>
    <hangnum nr="1152"/>
    <gatha type="1"> ‘‘Sabbesu vippamuttesu, bahū ānanditā ahuṃ <note>[bahu ānandano ahu vaṃso (sī.), bahu ānandito ahu vaṃso (pī.)]</note>;</gatha>
    <gatha type="last">Nandiṃ  pavesi nagaraṃ <note>[vādiṃsu nandipavesanagaraṃ (syā.), nandiṃ pavesi nagare (ka.)]</note>, bandhanā mokkho aghositthā’’ti.</gatha>
    <centered>Candakumārajātakaṃ <note>[khaṇḍahālajātakaṃ (sī. pī.)]</note> sattamaṃ.</centered>
    <hangnum/>
    <paragraph> 545. Mahānāradakassapajātakaṃ (8)</paragraph>
    <hangnum nr="1153"/>
    <gatha type="1"> ‘‘Ahu  rājā videhānaṃ, aṅgati <note>[aṅgāti (sī.) evamuparipi]</note> nāma khattiyo;</gatha>
    <gatha type="last">Pahūtayoggo dhanimā, anantabalaporiso.</gatha>
    <hangnum nr="1154"/>
    <gatha type="1"> So ca pannarasiṃ <note>[pannarase (syā. ka.)]</note> rattiṃ, purimayāme anāgate;</gatha>
    <gatha type="last">Cātumāsā <note>[cātumassa (sī. pī.)]</note> komudiyā, amacce sannipātayi.</gatha>
    <hangnum nr="1155"/>
    <gatha type="1"> ‘‘Paṇḍite sutasampanne, mitapubbe <note>[mihitapubbe (sī. pī.)]</note> vicakkhaṇe;</gatha>
    <gatha type="last">Vijayañca sunāmañca, senāpatiṃ alātakaṃ.</gatha>
    <hangnum nr="1156"/>
    <gatha type="1"> ‘‘Tamanupucchi vedeho, ‘‘paccekaṃ brūtha saṃ ruciṃ;</gatha>
    <gatha type="2">Cātumāsā komudajja, juṇhaṃ byapahataṃ <note>[byapagataṃ (sī. pī.)]</note> tamaṃ;</gatha>
    <gatha type="last">Kāyajja ratiyā rattiṃ, viharemu imaṃ utuṃ’’.</gatha>
    <hangnum nr="1157"/>
    <gatha type="1"> ‘‘Tato senāpati rañño, alāto etadabravi;</gatha>
    <gatha type="last">‘‘Haṭṭhaṃ yoggaṃ balaṃ sabbaṃ, senaṃ sannāhayāmase.</gatha>
    <hangnum nr="1158"/>
    <gatha type="1"> ‘‘Niyyāma deva yuddhāya, anantabalaporisā;</gatha>
    <gatha type="2">Ye te vasaṃ na āyanti, vasaṃ upanayāmase <note>[upaniyyāmase (ka.)]</note>;</gatha>
    <gatha type="last">Esā mayhaṃ sakā diṭṭhi, ajitaṃ ojināmase.</gatha>
    <hangnum nr="1159"/>
    <gatha type="1"> Alātassa  vaco sutvā, sunāmo etadabravi;</gatha>
    <gatha type="last">‘‘Sabbe tuyhaṃ mahārāja, amittā vasamāgatā.</gatha>
    <hangnum nr="1160"/>
    <gatha type="1"> ‘‘Nikkhittasatthā paccatthā, nivātamanuvattare;</gatha>
    <gatha type="last">Uttamo ussavo ajja, na yuddhaṃ mama ruccati.</gatha>
    <hangnum nr="1161"/>
    <gatha type="1"> ‘‘Annapānañca khajjañca, khippaṃ abhiharantu te;</gatha>
    <gatha type="last">Ramassu deva kāmehi, naccagīte suvādite’’.</gatha>
    <hangnum nr="1162"/>
    <gatha type="1"> Sunāmassa vaco sutvā, vijayo etadabravi;</gatha>
    <gatha type="last">‘‘Sabbe kāmā mahārāja, niccaṃ tava mupaṭṭhitā.</gatha>
    <hangnum nr="1163"/>
    <gatha type="1"> ‘‘Na hete dullabhā deva, tava kāmehi modituṃ;</gatha>
    <gatha type="last">Sadāpi kāmā sulabhā, netaṃ cittamataṃ <note>[cittaṃ matī (ka.)]</note> mama.</gatha>
    <hangnum nr="1164"/>
    <gatha type="1"> ‘‘Samaṇaṃ  brāhmaṇaṃ vāpi, upāsemu bahussutaṃ;</gatha>
    <gatha type="last">Yo najja vinaye kaṅkhaṃ, atthadhammavidū ise’’.</gatha>
    <hangnum nr="1165"/>
    <gatha type="1"> Vijayassa vaco sutvā, rājā aṅgati mabravi;</gatha>
    <gatha type="last">‘‘Yathā vijayo bhaṇati, mayhampetaṃva ruccati.</gatha>
    <hangnum nr="1166"/>
    <gatha type="1"> ‘‘Samaṇaṃ  brāhmaṇaṃ vāpi, upāsemu bahussutaṃ;</gatha>
    <gatha type="last">Yo najja vinaye kaṅkhaṃ, atthadhammavidū ise.</gatha>
    <hangnum nr="1167"/>
    <gatha type="1"> ‘‘Sabbeva santā karotha matiṃ, kaṃ upāsemu paṇḍitaṃ;</gatha>
    <gatha type="last">Yo <note>[ko (sī. pī.)]</note> najja vinaye kaṅkhaṃ, atthadhammavidū ise’’.</gatha>
    <hangnum nr="1168"/>
    <gatha type="1"> ‘‘Vedehassa vaco sutvā, alāto etadabravi;</gatha>
    <gatha type="last">‘‘Atthāyaṃ  migadāyasmiṃ, acelo dhīrasammato.</gatha>
    <hangnum nr="1169"/>
    <gatha type="1"> ‘‘Guṇo kassapagottāyaṃ, suto citrakathī gaṇī;</gatha>
    <gatha type="last">Taṃ deva <note>[tadeva (ka.)]</note> payirupāsemu <note>[payirupāsaya (sī. pī.)]</note>, so no kaṅkhaṃ vinessati’’.</gatha>
    <hangnum nr="1170"/>
    <gatha type="1"> ‘‘Alātassa vaco sutvā, rājā codesi sārathiṃ;</gatha>
    <gatha type="last">‘‘Migadāyaṃ gamissāma, yuttaṃ yānaṃ idhānaya’’.</gatha>
    <hangnum nr="1171"/>
    <gatha type="1"> Tassa yānaṃ ayojesuṃ, dantaṃ rūpiyapakkharaṃ <note>[rūpiyupakkharaṃ (ka.)]</note>;</gatha>
    <gatha type="last">Sukkamaṭṭhaparivāraṃ, paṇḍaraṃ dosināmukhaṃ.</gatha>
    <hangnum nr="1172"/>
    <gatha type="1"> ‘‘Tatrāsuṃ kumudāyuttā, cattāro sindhavā hayā;</gatha>
    <gatha type="last">Anilūpamasamuppātā <note>[anilūpamasamuppādā (ka.)]</note>, sudantā soṇṇamālino.</gatha>
    <hangnum nr="1173"/>
    <gatha type="1"> ‘‘Setacchattaṃ setaratho, setassā setabījanī;</gatha>
    <gatha type="last">Vedeho sahamaccehi, niyyaṃ candova sobhati.</gatha>
    <hangnum nr="1174"/>
    <gatha type="1"> ‘‘Tamanuyāyiṃsu bahavo, indikhaggadharā <note>[indakhaggadharā (sī.), iṭṭhikhaggadharā (pī.)]</note> balī;</gatha>
    <gatha type="last">Assapiṭṭhigatā vīrā, narā naravarādhipaṃ.</gatha>
    <hangnum nr="1175"/>
    <gatha type="1"> So muhuttaṃva yāyitvā, yānā oruyha khattiyo;</gatha>
    <gatha type="last">Vedeho sahamaccehi, pattī guṇamupāgami.</gatha>
    <hangnum nr="1176"/>
    <gatha type="1"> Yepi tattha tadā āsuṃ, brāhmaṇibbhā samāgatā;</gatha>
    <gatha type="last">Na te apanayī rājā, akataṃ bhūmimāgate.</gatha>
    <hangnum nr="1177"/>
    <gatha type="1"> ‘‘Tato  so mudukā bhisiyā, muducittakasanthate <note>[muducittakaḷandake (sī. pī.)]</note>;</gatha>
    <gatha type="last">Mudupaccatthate rājā, ekamantaṃ upāvisi.</gatha>
    <hangnum nr="1178"/>
    <gatha type="1"> ‘‘Nisajja rājā sammodi, kathaṃ sāraṇiyaṃ tato;</gatha>
    <gatha type="last">‘‘Kacci  yāpaniyaṃ bhante, vātānamaviyaggatā <note>[vātānamavisaggatā (sī. pī.), vātānamaviyattatā (syā.)]</note>.</gatha>
    <hangnum nr="1179"/>
    <gatha type="1"> ‘‘Kacci akasirā vutti, labhasi <note>[labbhati (sī. pī.)]</note> piṇḍayāpanaṃ <note>[piṇḍiyāpanaṃ (syā. ka.)]</note>;</gatha>
    <gatha type="last">Apābādho casi kacci, cakkhuṃ na parihāyati’’.</gatha>
    <hangnum nr="1180"/>
    <gatha type="1"> Taṃ guṇo paṭisammodi, vedehaṃ vinaye rataṃ;</gatha>
    <gatha type="last">‘‘Yāpanīyaṃ mahārāja, sabbametaṃ tadūbhayaṃ.</gatha>
    <hangnum nr="1181"/>
    <gatha type="1"> ‘‘Kacci  tuyhampi vedeha, paccantā na balīyare;</gatha>
    <gatha type="2">Kacci arogaṃ yoggaṃ te, kacci vahati vāhanaṃ;</gatha>
    <gatha type="last">Kacci te byādhayo natthi, sarīrassupatāpiyā’’ <note>[sarīrassupatāpikā (sī. pī.), sarīrassupatāpanā (?)]</note>.</gatha>
    <hangnum nr="1182"/>
    <gatha type="1"> Paṭisammodito rājā, tato pucchi anantarā;</gatha>
    <gatha type="last">Atthaṃ dhammañca ñāyañca, dhammakāmo rathesabho.</gatha>
    <hangnum nr="1183"/>
    <gatha type="1"> ‘‘Kathaṃ dhammaṃ care macco, mātāpitūsu kassapa;</gatha>
    <gatha type="last">Kathaṃ care ācariye, puttadāre kathaṃ care.</gatha>
    <hangnum nr="1184"/>
    <gatha type="1"> ‘‘Kathaṃ careyya vuḍḍhesu, kathaṃ samaṇabrāhmaṇe;</gatha>
    <gatha type="last">Kathañca balakāyasmiṃ, kathaṃ janapade care.</gatha>
    <hangnum nr="1185"/>
    <gatha type="1"> ‘‘Kathaṃ dhammaṃ caritvāna, maccā gacchanti <note>[pecca gacchati (sī. syā. pī.)]</note> suggatiṃ;</gatha>
    <gatha type="last">Kathañceke adhammaṭṭhā, patanti nirayaṃ atho’’.</gatha>
    <hangnum nr="1186"/>
    <gatha type="1"> ‘‘Vedehassa vaco sutvā, kassapo etadabravi;</gatha>
    <gatha type="last">‘‘‘Suṇohi me mahārāja, saccaṃ avitathaṃ padaṃ.</gatha>
    <hangnum nr="1187"/>
    <gatha type="1"> ‘‘‘Natthi dhammacaritassa <note>[dhammassa ciṇṇassa (sī.)]</note>, phalaṃ kalyāṇapāpakaṃ;</gatha>
    <gatha type="last">Natthi  deva paro loko, ko tato hi idhāgato.</gatha>
    <hangnum nr="1188"/>
    <gatha type="1"> ‘‘‘Natthi  deva pitaro vā, kuto mātā kuto pitā;</gatha>
    <gatha type="last">Natthi ācariyo nāma, adantaṃ ko damessati.</gatha>
    <hangnum nr="1189"/>
    <gatha type="1"> ‘‘‘Samatulyāni bhūtāni, natthi jeṭṭhāpacāyikā;</gatha>
    <gatha type="2">Natthi balaṃ vīriyaṃ vā, kuto uṭṭhānaporisaṃ;</gatha>
    <gatha type="last">Niyatāni hi bhūtāni, yathā goṭaviso tathā.</gatha>
    <hangnum nr="1190"/>
    <gatha type="1"> ‘‘‘Laddheyyaṃ labhate macco, tattha dānaphalaṃ kuto;</gatha>
    <gatha type="last">Natthi dānaphalaṃ deva, avaso devavīriyo.</gatha>
    <hangnum nr="1191"/>
    <gatha type="1"> ‘‘‘Bālehi dānaṃ paññattaṃ, paṇḍitehi paṭicchitaṃ;</gatha>
    <gatha type="last">Avasā denti dhīrānaṃ, bālā paṇḍitamānino.</gatha>
    <hangnum nr="1192"/>
    <gatha type="1"> ‘‘‘Sattime sassatā kāyā, acchejjā avikopino;</gatha>
    <gatha type="2">Tejo pathavī āpo ca, vāyo sukhaṃ dukhañcime;</gatha>
    <gatha type="last">Jīve ca sattime kāyā, yesaṃ chettā na vijjati.</gatha>
    <hangnum nr="1193"/>
    <gatha type="1"> ‘‘‘Natthi hantā va chettā vā, haññe yevāpi <note>[haññare vāpi (sī. syā. pī.)]</note> koci naṃ;</gatha>
    <gatha type="last">Antareneva kāyānaṃ, satthāni vītivattare.</gatha>
    <hangnum nr="1194"/>
    <gatha type="1"> ‘‘‘Yo  cāpi <note>[yopāyaṃ (sī. pī.), yo cāyaṃ (syā. ka.)]</note> siramādāya, paresaṃ nisitāsinā;</gatha>
    <gatha type="last">Na so chindati te kāye, tattha pāpaphalaṃ kuto.</gatha>
    <hangnum nr="1195"/>
    <gatha type="1"> ‘‘‘Cullāsītimahākappe, sabbe sujjhanti saṃsaraṃ;</gatha>
    <gatha type="last">Anāgate tamhi kāle, saññatopi na sujjhati.</gatha>
    <hangnum nr="1196"/>
    <gatha type="1"> ‘‘‘Caritvāpi bahuṃ bhadraṃ, neva sujjhantināgate;</gatha>
    <gatha type="last">Pāpañcepi  bahuṃ katvā, taṃ khaṇaṃ nātivattare.</gatha>
    <hangnum nr="1197"/>
    <gatha type="1"> ‘‘‘Anupubbena no suddhi, kappānaṃ cullasītiyā;</gatha>
    <gatha type="last">Niyatiṃ nātivattāma, velantamiva sāgaro’’’.</gatha>
    <hangnum nr="1198"/>
    <gatha type="1"> Kassapassa vaco sutvā, alāto etadabravi;</gatha>
    <gatha type="last">‘‘Yathā bhadanto bhaṇati, mayhampetaṃva ruccati.</gatha>
    <hangnum nr="1199"/>
    <gatha type="1"> ‘‘Ahampi purimaṃ jātiṃ, sare saṃsaritattano;</gatha>
    <gatha type="last">Piṅgalo nāmahaṃ āsiṃ, luddo goghātako pure.</gatha>
    <hangnum nr="1200"/>
    <gatha type="1"> ‘‘Bārāṇasiyaṃ  phītāyaṃ, bahuṃ pāpaṃ kataṃ mayā;</gatha>
    <gatha type="last">Bahū mayā hatā pāṇā, mahiṃsā sūkarā ajā.</gatha>
    <hangnum nr="1201"/>
    <gatha type="1"> ‘‘Tato cuto idha jāto, iddhe senāpatīkule;</gatha>
    <gatha type="last">Natthi nūna phalaṃ pāpaṃ, yohaṃ <note>[pāpe sohaṃ (sī. pī.)]</note> na nirayaṃ gato.</gatha>
    <hangnum nr="1202"/>
    <gatha type="1"> Athettha bījako nāma, dāso āsi paṭaccarī <note>[paḷaccarī (sī. pī.), paṭajjarī (ka.)]</note>;</gatha>
    <gatha type="last">Uposathaṃ upavasanto, guṇasantikupāgami.</gatha>
    <hangnum nr="1203"/>
    <gatha type="1"> Kassapassa vaco sutvā, alātassa ca bhāsitaṃ;</gatha>
    <gatha type="last">Passasanto muhuṃ uṇhaṃ, rudaṃ assūni vattayi.</gatha>
    <hangnum nr="1204"/>
    <gatha type="1"> Tamanupucchi vedeho, ‘‘kimatthaṃ samma rodasi;</gatha>
    <gatha type="last">Kiṃ te sutaṃ vā diṭṭhaṃ vā, kiṃ maṃ vedesi vedanaṃ’’.</gatha>
    <hangnum nr="1205"/>
    <gatha type="1"> Vedehassa vaco sutvā, bījako etadabravi;</gatha>
    <gatha type="last">‘‘Natthi me vedanā dukkhā, mahārāja suṇohi me.</gatha>
    <hangnum nr="1206"/>
    <gatha type="1"> ‘‘Ahampi purimaṃ jātiṃ, sarāmi sukhamattano;</gatha>
    <gatha type="last">Sāketāhaṃ  pure āsiṃ, bhāvaseṭṭhi guṇe rato.</gatha>
    <hangnum nr="1207"/>
    <gatha type="1"> ‘‘Sammato brāhmaṇibbhānaṃ, saṃvibhāgarato suci;</gatha>
    <gatha type="last">Na cāpi pāpakaṃ kammaṃ, sarāmi katamattano.</gatha>
    <hangnum nr="1208"/>
    <gatha type="1"> ‘‘Tato cutāhaṃ vedeha, idha jāto duritthiyā;</gatha>
    <gatha type="last">Gabbhamhi kumbhadāsiyā, yato jāto suduggato.</gatha>
    <hangnum nr="1209"/>
    <gatha type="1"> ‘‘Evampi  duggato santo, samacariyaṃ adhiṭṭhito;</gatha>
    <gatha type="last">Upaḍḍhabhāgaṃ bhattassa, dadāmi yo me icchati.</gatha>
    <hangnum nr="1210"/>
    <gatha type="1"> ‘‘Cātuddasiṃ pañcadasiṃ, sadā upavasāmahaṃ;</gatha>
    <gatha type="last">Na cāpi <note>[na ahaṃ (ka.)]</note> bhūte hiṃsāmi, theyyañcāpi vivajjayiṃ.</gatha>
    <hangnum nr="1211"/>
    <gatha type="1"> ‘‘Sabbameva hi nūnetaṃ, suciṇṇaṃ bhavati nipphalaṃ;</gatha>
    <gatha type="last">Niratthaṃ maññidaṃ sīlaṃ, alāto bhāsatī yathā.</gatha>
    <hangnum nr="1212"/>
    <gatha type="1"> ‘‘Kalimeva nūna gaṇhāmi, asippo dhuttako yathā;</gatha>
    <gatha type="last">Kaṭaṃ alāto gaṇhāti, kitavosikkhito yathā.</gatha>
    <hangnum nr="1213"/>
    <gatha type="1"> ‘‘Dvāraṃ  nappaṭipassāmi, yena gacchāmi suggatiṃ;</gatha>
    <gatha type="last">Tasmā rāja parodāmi, sutvā kassapabhāsitaṃ’’.</gatha>
    <hangnum nr="1214"/>
    <gatha type="1"> Bījakassa vaco sutvā, rājā aṅgati mabravi;</gatha>
    <gatha type="last">‘‘Natthi dvāraṃ sugatiyā, niyatiṃ <note>[niyataṃ (syā.)]</note> kaṅkha bījaka.</gatha>
    <hangnum nr="1215"/>
    <gatha type="1"> ‘‘Sukhaṃ vā yadi vā dukkhaṃ, niyatiyā kira labbhati;</gatha>
    <gatha type="last">Saṃsārasuddhi sabbesaṃ, mā turittho <note>[turito (syā.)]</note> anāgate.</gatha>
    <hangnum nr="1216"/>
    <gatha type="1"> ‘‘Ahampi pubbe kalyāṇo, brāhmaṇibbhesu byāvaṭo <note>[vāvaṭo (ka.)]</note>;</gatha>
    <gatha type="last">Vohāramanusāsanto , ratihīno tadantarā’’.</gatha>
    <hangnum nr="1217"/>
    <gatha type="1"> ‘‘Punapi bhante dakkhemu, saṅgati ce bhavissati’’;</gatha>
    <gatha type="last">Idaṃ vatvāna vedeho, paccagā sanivesanaṃ.</gatha>
    <hangnum nr="1218"/>
    <gatha type="1"> Tato ratyā vivasāne, upaṭṭhānamhi aṅgati;</gatha>
    <gatha type="last">Amacce sannipātetvā, idaṃ vacanamabravi.</gatha>
    <hangnum nr="1219"/>
    <gatha type="1"> ‘‘Candake me vimānasmiṃ, sadā kāme vidhentu me;</gatha>
    <gatha type="last">Mā upagacchuṃ atthesu, guyhappakāsiyesu ca.</gatha>
    <hangnum nr="1220"/>
    <gatha type="1"> ‘‘Vijayo ca sunāmo ca, senāpati alātako;</gatha>
    <gatha type="last">Ete atthe nisīdantu, vohārakusalā tayo’’.</gatha>
    <hangnum nr="1221"/>
    <gatha type="1"> Idaṃ vatvāna vedeho, kāmeva bahumaññatha;</gatha>
    <gatha type="last">Na cāpi brāhmaṇibbhesu, atthe kismiñci byāvaṭo.</gatha>
    <hangnum nr="1222"/>
    <gatha type="1"> Tato dvesattarattassa, vedehassatrajā piyā;</gatha>
    <gatha type="last">Rājakaññā rucā <note>[rujā (sī. pī.) evamuparipi]</note> nāma, dhātimātaramabravi.</gatha>
    <hangnum nr="1223"/>
    <gatha type="1"> ‘Alaṅkarotha maṃ khippaṃ, sakhiyo cālaṅkarontu <note>[ca karontu (sī. pī.)]</note> me;</gatha>
    <gatha type="last">Suve pannaraso dibyo, gacchaṃ issarasantike’ <note>[pitussa santike (syā.)]</note>.</gatha>
    <hangnum nr="1224"/>
    <gatha type="1"> Tassā  mālyaṃ abhihariṃsu, candanañca mahārahaṃ;</gatha>
    <gatha type="last">Maṇisaṅkhamuttāratanaṃ, nānāratte ca ambare.</gatha>
    <hangnum nr="1225"/>
    <gatha type="1"> Tañca  sovaṇṇaye <note>[soṇṇamaye (ka.)]</note> pīṭhe, nisinnaṃ bahukitthiyo;</gatha>
    <gatha type="last">Parikiriya pasobhiṃsu <note>[asobhiṃsu (sī. syā. pī.)]</note>, rucaṃ ruciravaṇṇiniṃ.</gatha>
    <hangnum nr="1226"/>
    <gatha type="1"> Sā ca sakhimajjhagatā, sabbābharaṇabhūsitā;</gatha>
    <gatha type="last">Sateratā  abbhamiva, candakaṃ pāvisī rucā.</gatha>
    <hangnum nr="1227"/>
    <gatha type="1"> Upasaṅkamitvā vedehaṃ, vanditvā vinaye rataṃ;</gatha>
    <gatha type="last">Suvaṇṇakhacite <note>[suvaṇṇavikate (sī. pī.)]</note> pīṭhe, ekamantaṃ upāvisi’’.</gatha>
    <hangnum nr="1228"/>
    <gatha type="1"> Tañca disvāna vedeho, accharānaṃva saṅgamaṃ;</gatha>
    <gatha type="last">Rucaṃ sakhimajjhagataṃ, idaṃ vacanamabravi.</gatha>
    <hangnum nr="1229"/>
    <gatha type="1"> ‘‘Kacci ramasi pāsāde, antopokkharaṇiṃ pati;</gatha>
    <gatha type="last">Kacci bahuvidhaṃ khajjaṃ, sadā abhiharanti te.</gatha>
    <hangnum nr="1230"/>
    <gatha type="1"> ‘‘Kacci bahuvidhaṃ mālyaṃ, ocinitvā kumāriyo;</gatha>
    <gatha type="last">Gharake karotha paccekaṃ, khiḍḍāratiratā muhuṃ <note>[ahu (syā. ka.)]</note>.</gatha>
    <hangnum nr="1231"/>
    <gatha type="1"> ‘‘Kena vā vikalaṃ tuyhaṃ, kiṃ khippaṃ āharantu te;</gatha>
    <gatha type="last">Manokarassu kuḍḍamukhī <note>[kuṭṭamukhī (sī. pī.)]</note>, api candasamamhipi’’ <note>[api candasamampi te (ka.)]</note>.</gatha>
    <hangnum nr="1232"/>
    <gatha type="1"> Vedehassa vaco sutvā, rucā pitaramabravi;</gatha>
    <gatha type="last">‘‘Sabbametaṃ mahārāja, labbhatissarasantike.</gatha>
    <hangnum nr="1233"/>
    <gatha type="1"> ‘‘Suve pannaraso dibyo, sahassaṃ āharantu me;</gatha>
    <gatha type="last">Yathādinnañca dassāmi, dānaṃ sabbavanīsvahaṃ’’ <note>[sabbavaṇīsvahaṃ (syā. ka.)]</note>.</gatha>
    <hangnum nr="1234"/>
    <gatha type="1"> Rucāya vacanaṃ sutvā, rājā aṅgati mabravi;</gatha>
    <gatha type="last">‘‘Bahuṃ vināsitaṃ vittaṃ, niratthaṃ aphalaṃ tayā.</gatha>
    <hangnum nr="1235"/>
    <gatha type="1"> ‘‘Uposathe vasaṃ niccaṃ, annapānaṃ na bhuñjasi;</gatha>
    <gatha type="last">Niyatetaṃ abhuttabbaṃ, natthi puññaṃ abhuñjato’’.</gatha>
    <hangnum nr="1236"/>
    <gatha type="1"> ‘‘Bījakopi hi sutvāna, tadā kassapabhāsitaṃ;</gatha>
    <gatha type="last">Passasanto  muhuṃ uṇhaṃ, rudaṃ assūni vattayi.</gatha>
    <hangnum nr="1237"/>
    <gatha type="1"> ‘‘Yāva  ruce jīvamānā <note>[jīvasino (sī. pī.)]</note>, mā bhattamapanāmayi;</gatha>
    <gatha type="last">Natthi bhadde paro loko, kiṃ niratthaṃ vihaññasi’’.</gatha>
    <hangnum nr="1238"/>
    <gatha type="1"> Vedehassa vaco sutvā, rucā ruciravaṇṇinī;</gatha>
    <gatha type="last">Jānaṃ pubbāparaṃ dhammaṃ, pitaraṃ etadabravi.</gatha>
    <hangnum nr="1239"/>
    <gatha type="1"> ‘‘Sutameva  pure āsi, sakkhi <note>[paccakkhaṃ (ka.)]</note> diṭṭhamidaṃ mayā;</gatha>
    <gatha type="last">Bālūpasevī yo hoti, bālova samapajjatha.</gatha>
    <hangnum nr="1240"/>
    <gatha type="1"> ‘‘Mūḷho hi mūḷhamāgamma, bhiyyo mohaṃ nigacchati;</gatha>
    <gatha type="last">Patirūpaṃ alātena, bījakena ca muyhituṃ.</gatha>
    <hangnum nr="1241"/>
    <gatha type="1"> ‘‘Tvañca devāsi sappañño, dhīro atthassa kovido;</gatha>
    <gatha type="last">Kathaṃ bālehi sadisaṃ, hīnadiṭṭhiṃ upāgami.</gatha>
    <hangnum nr="1242"/>
    <gatha type="1"> ‘‘Sacepi saṃsārapathena sujjhati, niratthiyā pabbajjā guṇassa;</gatha>
    <gatha type="last">Kīṭova aggiṃ jalitaṃ apāpataṃ, upapajjati mohamūḷho <note>[momuho (sī. pī.)]</note> naggabhāvaṃ.</gatha>
    <hangnum nr="1243"/>
    <gatha type="1"> ‘‘Saṃsārasuddhīti pure niviṭṭhā, kammaṃ vidūsenti bahū ajānaṃ <note>[bahū pajā (ka.)]</note>;</gatha>
    <gatha type="last">Pubbe kalī duggahitovaatthā <note>[attho (ka.), duggahitova’natthā (?)]</note>, dummo ca yā balisā ambujova.</gatha>
    <hangnum nr="1244"/>
    <gatha type="1"> ‘‘Upamaṃ te karissāmi, mahārāja tavatthiyā;</gatha>
    <gatha type="last">Upamāya  midhekacce, atthaṃ jānanti paṇḍitā.</gatha>
    <hangnum nr="1245"/>
    <gatha type="1"> ‘‘Vāṇijānaṃ yathā nāvā, appamāṇabharā <note>[appamāṇaharā (pī.)]</note> garu;</gatha>
    <gatha type="last">Atibhāraṃ samādāya, aṇṇave avasīdati.</gatha>
    <hangnum nr="1246"/>
    <gatha type="1"> ‘‘Evameva naro pāpaṃ, thokaṃ thokampi ācinaṃ;</gatha>
    <gatha type="last">Atibhāraṃ samādāya, niraye avasīdati.</gatha>
    <hangnum nr="1247"/>
    <gatha type="1"> ‘‘Na tāva bhāro paripūro, alātassa mahīpati;</gatha>
    <gatha type="last">Ācināti ca taṃ pāpaṃ, yena gacchati duggatiṃ.</gatha>
    <hangnum nr="1248"/>
    <gatha type="1"> ‘‘Pubbevassa  kataṃ puññaṃ, alātassa mahīpati;</gatha>
    <gatha type="last">Tasseva deva nissando, yañceso labhate sukhaṃ.</gatha>
    <hangnum nr="1249"/>
    <gatha type="1"> ‘‘Khīyate cassa taṃ puññaṃ, tathā hi aguṇe rato;</gatha>
    <gatha type="last">Ujumaggaṃ avahāya <note>[apāhāya (sī.)]</note>, kummaggamanudhāvati.</gatha>
    <hangnum nr="1250"/>
    <gatha type="1"> ‘‘Tulā yathā paggahitā, ohite tulamaṇḍale;</gatha>
    <gatha type="last">Unnameti tulāsīsaṃ, bhāre oropite sati.</gatha>
    <hangnum nr="1251"/>
    <gatha type="1"> ‘‘Evameva naro puññaṃ, thokaṃ thokampi ācinaṃ;</gatha>
    <gatha type="last">Saggātimāno dāsova, bījako sātave <note>[sādhave (ka.)]</note> rato.</gatha>
    <hangnum nr="1252"/>
    <gatha type="1"> ‘‘Yamajja bījako dāso, dukkhaṃ passati attani;</gatha>
    <gatha type="last">Pubbevassa <note>[pubbe tassa (sī. pī.)]</note> kataṃ pāpaṃ, tameso paṭisevati.</gatha>
    <hangnum nr="1253"/>
    <gatha type="1"> ‘‘Khīyate cassa taṃ pāpaṃ, tathā hi vinaye rato;</gatha>
    <gatha type="last">Kassapañca samāpajja, mā hevuppathamāgamā.</gatha>
    <hangnum nr="1254"/>
    <gatha type="1"> ‘‘Yaṃ  yañhi rāja bhajati, santaṃ vā yadi vā asaṃ;</gatha>
    <gatha type="last">Sīlavantaṃ visīlaṃ vā, vasaṃ tasseva gacchati.</gatha>
    <hangnum nr="1255"/>
    <gatha type="1"> ‘‘Yādisaṃ kurute mittaṃ, yādisaṃ cūpasevati;</gatha>
    <gatha type="last">Sopi tādisako hoti, sahavāso hi <note>[sahavāsopi (ka.)]</note> tādiso.</gatha>
    <hangnum nr="1256"/>
    <gatha type="1"> ‘‘Sevamāno sevamānaṃ, samphuṭṭho samphusaṃ paraṃ;</gatha>
    <gatha type="2">Saro diddho kalāpaṃva, alittamupalimpati;</gatha>
    <gatha type="last">Upalepabhayā <note>[upalimpabhayā (ka.)]</note> dhīro, neva pāpasakhā siyā.</gatha>
    <hangnum nr="1257"/>
    <gatha type="1"> ‘‘Pūtimacchaṃ kusaggena, yo naro upanayhati;</gatha>
    <gatha type="last">Kusāpi pūti vāyanti, evaṃ bālūpasevanā.</gatha>
    <hangnum nr="1258"/>
    <gatha type="1"> ‘‘Tagarañca palāsena, yo naro upanayhati;</gatha>
    <gatha type="last">Pattāpi surabhi vāyanti, evaṃ dhīrūpasevanā.</gatha>
    <hangnum nr="1259"/>
    <gatha type="1"> ‘‘Tasmā pattapuṭasseva <note>[phalapuṭasseva (sī. pī.)]</note>, ñatvā sampākamattano;</gatha>
    <gatha type="2">Asante nopaseveyya, sante seveyya paṇḍito;</gatha>
    <gatha type="last">Asanto nirayaṃ nenti, santo pāpenti suggatiṃ’’.</gatha>
    <hangnum nr="1260"/>
    <gatha type="1"> Ahampi  jātiyo satta, sare saṃsaritattano;</gatha>
    <gatha type="last">Anāgatāpi satteva, yā gamissaṃ ito cutā.</gatha>
    <hangnum nr="1261"/>
    <gatha type="1"> ‘‘Yā me sā sattamī jāti, ahu pubbe janādhipa;</gatha>
    <gatha type="last">Kammāraputto magadhesu, ahuṃ rājagahe pure.</gatha>
    <hangnum nr="1262"/>
    <gatha type="1"> ‘‘Pāpaṃ sahāyamāgamma, bahuṃ pāpaṃ kataṃ mayā;</gatha>
    <gatha type="last">Paradārassa heṭhento, carimhā amarā viya.</gatha>
    <hangnum nr="1263"/>
    <gatha type="1"> ‘‘Taṃ  kammaṃ nihitaṃ aṭṭhā, bhasmacchannova pāvako;</gatha>
    <gatha type="last">Atha aññehi kammehi, ajāyiṃ vaṃsabhūmiyaṃ.</gatha>
    <hangnum nr="1264"/>
    <gatha type="1"> ‘‘Kosambiyaṃ seṭṭhikule, iddhe phīte mahaddhane;</gatha>
    <gatha type="last">Ekaputto mahārāja, niccaṃ sakkatapūjito.</gatha>
    <hangnum nr="1265"/>
    <gatha type="1"> ‘‘Tattha mittaṃ asevissaṃ, sahāyaṃ sātave rataṃ;</gatha>
    <gatha type="last">Paṇḍitaṃ sutasampannaṃ, so maṃ atthe nivesayi.</gatha>
    <hangnum nr="1266"/>
    <gatha type="1"> ‘‘Cātuddasiṃ pañcadasiṃ, bahuṃ rattiṃ upāvasiṃ;</gatha>
    <gatha type="last">Taṃ kammaṃ nihitaṃ aṭṭhā, nidhīva udakantike.</gatha>
    <hangnum nr="1267"/>
    <gatha type="1"> ‘‘Atha pāpāna kammānaṃ, yametaṃ magadhe kataṃ;</gatha>
    <gatha type="last">Phalaṃ pariyāga maṃ <note>[pariyāga taṃ (sī.), pariyāgataṃ (syā. pī.)]</note> pacchā, bhutvā duṭṭhavisaṃ yathā.</gatha>
    <hangnum nr="1268"/>
    <gatha type="1"> ‘‘Tato  cutāhaṃ vedeha, roruve niraye ciraṃ;</gatha>
    <gatha type="last">Sakammunā apaccissaṃ, taṃ saraṃ na sukhaṃ labhe.</gatha>
    <hangnum nr="1269"/>
    <gatha type="1"> ‘‘Bahuvassagaṇe tattha, khepayitvā bahuṃ dukhaṃ;</gatha>
    <gatha type="last">Bhinnāgate <note>[bheṇṇākaṭe (sī. pī.)]</note> ahuṃ rāja, chagalo uddhatapphalo <note>[chakalo uddhitapphalo (sī. pī.)]</note>.</gatha>
    <hangnum nr="1270"/>
    <gatha type="1"> ‘‘Sātaputtā mayā vūḷhā, piṭṭhiyā ca rathena ca;</gatha>
    <gatha type="last">Tassa kammassa nissando, paradāragamanassa me.</gatha>
    <hangnum nr="1271"/>
    <gatha type="1"> ‘‘Tato cutāhaṃ vedeha, kapi āsiṃ brahāvane;</gatha>
    <gatha type="2">Niluñcitaphalo <note>[nilicchitaphalo (sī. pī.)]</note> yeva, yūthapena pagabbhinā;</gatha>
    <gatha type="last">Tassa kammassa nissando, paradāragamanassa me.</gatha>
    <hangnum nr="1272"/>
    <gatha type="1"> ‘‘Tato  cutāhaṃ vedeha, dassanesu <note>[dasaṇṇesu (sī. pī.), dasannesu (syā.)]</note> pasū ahuṃ;</gatha>
    <gatha type="2">Niluñcito  javo bhadro, yoggaṃ vūḷhaṃ ciraṃ mayā;</gatha>
    <gatha type="last">Tassa kammassa nissando, paradāragamanassa me.</gatha>
    <hangnum nr="1273"/>
    <gatha type="1"> ‘‘Tato cutāhaṃ vedeha, vajjīsu kulamāgamā;</gatha>
    <gatha type="2">Nevitthī na pumā āsiṃ, manussatte sudullabhe;</gatha>
    <gatha type="last">Tassa kammassa nissando, paradāragamanassa me.</gatha>
    <hangnum nr="1274"/>
    <gatha type="1"> ‘‘Tato cutāhaṃ vedeha, ajāyiṃ nandane vane;</gatha>
    <gatha type="last">Bhavane tāvatiṃsāhaṃ, accharā kāmavaṇṇinī <note>[varavaṇṇinī (ka.)]</note>.</gatha>
    <hangnum nr="1275"/>
    <gatha type="1"> ‘‘Vicittavatthābharaṇā, āmuttamaṇikuṇḍalā;</gatha>
    <gatha type="last">Kusalā naccagītassa, sakkassa paricārikā.</gatha>
    <hangnum nr="1276"/>
    <gatha type="1"> ‘‘Tattha ṭhitāhaṃ vedeha, sarāmi jātiyo imā;</gatha>
    <gatha type="last">Anāgatāpi satteva, yā gamissaṃ ito cutā.</gatha>
    <hangnum nr="1277"/>
    <gatha type="1"> ‘‘Pariyāgataṃ taṃ kusalaṃ, yaṃ me kosambiyaṃ kataṃ;</gatha>
    <gatha type="last">Deve ceva manusse ca, sandhāvissaṃ ito cutā.</gatha>
    <hangnum nr="1278"/>
    <gatha type="1"> ‘‘Satta jacco <note>[jaccā (syā. pī.)]</note> mahārāja, niccaṃ sakkatapūjitā;</gatha>
    <gatha type="last">Thībhāvāpi na muccissaṃ, chaṭṭhā nigatiyo <note>[chaṭṭhā gatiyo (syā.)]</note> imā.</gatha>
    <hangnum nr="1279"/>
    <gatha type="1"> ‘‘Sattamī ca gati deva, devaputto mahiddhiko;</gatha>
    <gatha type="last">Pumā devo bhavissāmi <note>[bhavissati (ka.)]</note>, devakāyasmimuttamo.</gatha>
    <hangnum nr="1280"/>
    <gatha type="1"> ‘‘Ajjāpi santānamayaṃ, mālaṃ ganthenti nandane;</gatha>
    <gatha type="last">Devaputto javo nāma, yo me mālaṃ paṭicchati.</gatha>
    <hangnum nr="1281"/>
    <gatha type="1"> ‘‘Muhutto  viya so dibyo, idha vassāni soḷasa;</gatha>
    <gatha type="last">Rattindivo  ca so dibyo, mānusiṃ saradosataṃ.</gatha>
    <hangnum nr="1282"/>
    <gatha type="1"> ‘‘Iti kammāni anventi, asaṅkheyyāpi jātiyo;</gatha>
    <gatha type="last">Kalyāṇaṃ yadi vā pāpaṃ, na hi kammaṃ vinassati <note>[panassati (sī. pī.)]</note>.</gatha>
    <hangnum nr="1283"/>
    <gatha type="1"> ‘‘Yo  icche puriso hotuṃ, jātiṃ jātiṃ <note>[jātijātiṃ (sī. pī.)]</note> punappunaṃ;</gatha>
    <gatha type="last">Paradāraṃ vivajjeyya, dhotapādova kaddamaṃ.</gatha>
    <hangnum nr="1284"/>
    <gatha type="1"> ‘‘Yā icche puriso hotuṃ, jātiṃ jātiṃ punappunaṃ;</gatha>
    <gatha type="last">Sāmikaṃ apacāyeyya, indaṃva paricārikā.</gatha>
    <hangnum nr="1285"/>
    <gatha type="1"> ‘‘Yo icche dibyabhogañca, dibbamāyuṃ yasaṃ sukhaṃ;</gatha>
    <gatha type="last">Pāpāni parivajjetvā <note>[parivajjeyya (ka.)]</note>, tividhaṃ dhammamācare.</gatha>
    <hangnum nr="1286"/>
    <gatha type="1"> ‘‘Kāyena vācā manasā, appamatto vicakkhaṇo;</gatha>
    <gatha type="last">Attano hoti atthāya, itthī vā yadi vā pumā.</gatha>
    <hangnum nr="1287"/>
    <gatha type="1"> ‘‘Ye kecime mānujā jīvaloke, yasassino sabbasamantabhogā;</gatha>
    <gatha type="last">Asaṃsayaṃ tehi pure suciṇṇaṃ, kammassakāse puthu sabbasattā.</gatha>
    <hangnum nr="1288"/>
    <gatha type="1"> ‘‘Iṅghānucintesi sayampi deva, kutonidānā te imā janinda;</gatha>
    <gatha type="last">Yā te imā accharāsannikāsā, alaṅkatā kañcanajālachannā’’.</gatha>
    <hangnum nr="1289"/>
    <gatha type="1"> Iccevaṃ pitaraṃ kaññā, rucā tosesi aṅgatiṃ;</gatha>
    <gatha type="last">Mūḷhassa  maggamācikkhi, dhammamakkhāsi subbatā.</gatha>
    <hangnum nr="1290"/>
    <gatha type="1"> Athāgamā brahmalokā, nārado mānusiṃ pajaṃ;</gatha>
    <gatha type="last">Jambudīpaṃ avekkhanto, addā rājānamaṅgatiṃ.</gatha>
    <hangnum nr="1291"/>
    <gatha type="1"> ‘‘Tato patiṭṭhā pāsāde, vedehassa puratthato <note>[purakkhato (syā. ka.)]</note>;</gatha>
    <gatha type="last">Tañca disvānānuppattaṃ, rucā isimavandatha.</gatha>
    <hangnum nr="1292"/>
    <gatha type="1"> ‘‘Athāsanamhā oruyha, rājā byathitamānaso <note>[byamhitamānaso (sī. syā. pī.)]</note>;</gatha>
    <gatha type="last">Nāradaṃ paripucchanto, idaṃ vacanamabravi.</gatha>
    <hangnum nr="1293"/>
    <gatha type="1"> ‘‘Kuto  nu āgacchasi devavaṇṇi, obhāsayaṃ sabbadisā <note>[saṃvariṃ (sī. pī.)]</note> candimāva;</gatha>
    <gatha type="last">Akkhāhi me pucchito nāmagottaṃ, kathaṃ taṃ jānanti manussaloke’’.</gatha>
    <hangnum nr="1294"/>
    <gatha type="1"> ‘‘Ahañhi devato idāni emi, obhāsayaṃ sabbadisā <note>[saṃvariṃ (sī. pī.)]</note> candimāva;</gatha>
    <gatha type="last">Akkhāmi te pucchito nāmagottaṃ, jānanti maṃ nārado kassapo ca’’.</gatha>
    <hangnum nr="1295"/>
    <gatha type="1"> ‘‘Accherarūpaṃ tava <note>[vata (sī. pī.)]</note> yādisañca, vehāyasaṃ gacchasi tiṭṭhasī ca;</gatha>
    <gatha type="last">Pucchāmi taṃ nārada etamatthaṃ, atha kena vaṇṇena tavāyamiddhi’’.</gatha>
    <hangnum nr="1296"/>
    <gatha type="1"> ‘‘Saccañca  dhammo ca damo ca cāgo, guṇā mamete pakatā purāṇā;</gatha>
    <gatha type="last">Teheva dhammehi susevitehi, manojavo yena kāmaṃ gatosmi’’.</gatha>
    <hangnum nr="1297"/>
    <gatha type="1"> ‘‘Accheramācikkhasi puññasiddhiṃ, sace hi etehi <note>[ete tvaṃ (sī. pī.)]</note> yathā vadesi;</gatha>
    <gatha type="last">Pucchāmi taṃ nārada etamatthaṃ, puṭṭho ca me sādhu viyākarohi’’.</gatha>
    <hangnum nr="1298"/>
    <gatha type="1"> ‘‘Pucchassu maṃ rāja tavesa attho, yaṃ saṃsayaṃ kuruse bhūmipāla;</gatha>
    <gatha type="last">Ahaṃ taṃ nissaṃsayataṃ gamemi, nayehi ñāyehi ca hetubhī ca’’.</gatha>
    <hangnum nr="1299"/>
    <gatha type="1"> ‘‘Pucchāmi taṃ nārada etamatthaṃ, puṭṭho ca me nārada mā musā bhaṇi;</gatha>
    <gatha type="last">Atthi nu devā pitaro nu atthi, loko paro atthi jano yamāhu’’.</gatha>
    <hangnum nr="1300"/>
    <gatha type="1"> ‘‘Attheva  devā pitaro ca atthi, loko paro atthi jano yamāhu;</gatha>
    <gatha type="last">Kāmesu giddhā ca narā pamūḷhā, lokaṃ paraṃ na vidū mohayuttā’’.</gatha>
    <hangnum nr="1301"/>
    <gatha type="1"> ‘‘Atthīti  ce nārada saddahāsi, nivesanaṃ paraloke matānaṃ;</gatha>
    <gatha type="last">Idheva me pañca satāni dehi, dassāmi te paraloke sahassaṃ’’.</gatha>
    <hangnum nr="1302"/>
    <gatha type="1"> ‘‘Dajjemu kho pañca satāni bhoto, jaññāmu ce sīlavantaṃ vadaññuṃ <note>[vataññuṃ (ka.)]</note>;</gatha>
    <gatha type="last">Luddaṃ taṃ bhontaṃ niraye vasantaṃ, ko codaye paraloke sahassaṃ.</gatha>
    <hangnum nr="1303"/>
    <gatha type="1"> ‘‘Idheva yo hoti adhammasīlo <note>[akammasīlo (pī.)]</note>, pāpācāro alaso luddakammo;</gatha>
    <gatha type="last">Na paṇḍitā tasmiṃ iṇaṃ dadanti, na hi āgamo hoti tathāvidhamhā.</gatha>
    <hangnum nr="1304"/>
    <gatha type="1"> ‘‘Dakkhañca posaṃ manujā viditvā, uṭṭhānakaṃ <note>[uṭṭhāhakaṃ (sī.)]</note> sīlavantaṃ vadaññuṃ;</gatha>
    <gatha type="last">Sayameva bhogehi nimantayanti, kammaṃ karitvā puna māharesi’’.</gatha>
    <hangnum nr="1305"/>
    <gatha type="1"> ‘‘Ito cuto <note>[gato (sī. pī.)]</note> dakkhasi tattha rāja, kākolasaṅghehi vikassamānaṃ <note>[kākoḷasaṅghehipi kaḍḍhamānaṃ (sī. pī.)]</note>;</gatha>
    <gatha type="2">Taṃ khajjamānaṃ niraye vasantaṃ, kākehi gijjhehi ca senakehi <note>[soṇakehi (syā. ka.)]</note>;</gatha>
    <gatha type="last">Sañchinnagattaṃ  ruhiraṃ savantaṃ, ko codaye paraloke sahassaṃ.</gatha>
    <hangnum nr="1306"/>
    <gatha type="1"> ‘‘Andhaṃtamaṃ  tattha na candasūriyā, nirayo sadā tumulo ghorarūpo;</gatha>
    <gatha type="last">Sā neva rattī na divā paññāyati, tathāvidhe ko vicare dhanatthiko.</gatha>
    <hangnum nr="1307"/>
    <gatha type="1"> ‘‘Sabalo ca sāmo ca duve suvānā, pavaddhakāyā balino mahantā;</gatha>
    <gatha type="last">Khādanti dantehi ayomayehi, ito paṇunnaṃ paralokapattaṃ <note>[paraloke patantaṃ (ka.)]</note>.</gatha>
    <hangnum nr="1308"/>
    <gatha type="1"> ‘‘Taṃ khajjamānaṃ niraye vasantaṃ, luddehi vāḷehi aghammigehi ca;</gatha>
    <gatha type="last">Sañchinnagattaṃ ruhiraṃ savantaṃ, ko codaye paraloke sahassaṃ.</gatha>
    <hangnum nr="1309"/>
    <gatha type="1"> ‘‘Usūhi sattīhi ca sunisitāhi, hananti vijjhanti ca paccamittā <note>[pothayanti (ka.)]</note>;</gatha>
    <gatha type="last">Kāḷūpakāḷā nirayamhi ghore, pubbe naraṃ dukkaṭakammakāriṃ.</gatha>
    <hangnum nr="1310"/>
    <gatha type="1"> ‘‘Taṃ  haññamānaṃ niraye vajantaṃ, kucchismiṃ passasmiṃ vipphālitūdaraṃ;</gatha>
    <gatha type="last">Sañchinnagattaṃ  ruhiraṃ savantaṃ, ko codaye paraloke sahassaṃ.</gatha>
    <hangnum nr="1311"/>
    <gatha type="1"> ‘‘Sattī usū tomarabhiṇḍivālā, vividhāvudhā vassanti tattha devā;</gatha>
    <gatha type="last">Patanti aṅgāramivaccimanto, silāsanī vassati luddakamme.</gatha>
    <hangnum nr="1312"/>
    <gatha type="1"> ‘‘Uṇho ca vāto nirayamhi dussaho, na tamhi sukhaṃ labbhati <note>[seti (ka.)]</note> ittarampi;</gatha>
    <gatha type="last">Taṃ taṃ vidhāvantamalenamāturaṃ, ko codaye paraloke sahassaṃ.</gatha>
    <hangnum nr="1313"/>
    <gatha type="1"> ‘‘Sandhāvamānampi <note>[sandhāvamānaṃ taṃ (sī. pī.)]</note> rathesu yuttaṃ, sajotibhūtaṃ pathaviṃ kamantaṃ;</gatha>
    <gatha type="last">Patodalaṭṭhīhi sucodayantaṃ <note>[sucodiyantaṃ (sī. pī.)]</note>, ko codaye paraloke sahassaṃ.</gatha>
    <hangnum nr="1314"/>
    <gatha type="1"> ‘‘Tamāruhantaṃ khurasañcitaṃ giriṃ, vibhiṃsanaṃ pajjalitaṃ bhayānakaṃ;</gatha>
    <gatha type="last">Sañchinnagattaṃ ruhiraṃ savantaṃ, ko codaye paraloke sahassaṃ.</gatha>
    <hangnum nr="1315"/>
    <gatha type="1"> ‘‘Tamāruhantaṃ pabbatasannikāsaṃ, aṅgārarāsiṃ jalitaṃ bhayānakaṃ;</gatha>
    <gatha type="last">Sudaḍḍhagattaṃ  kapaṇaṃ rudantaṃ, ko codaye paraloke sahassaṃ.</gatha>
    <hangnum nr="1316"/>
    <gatha type="1"> ‘‘Abbhakūṭasamā uccā, kaṇṭakanicitā <note>[kaṇṭakāpacitā (sī. pī.), kaṇṭakāhicitā (syā.)]</note> dumā;</gatha>
    <gatha type="last">Ayomayehi tikkhehi, naralohitapāyibhi.</gatha>
    <hangnum nr="1317"/>
    <gatha type="1"> ‘‘Tamāruhanti nāriyo, narā ca paradāragū;</gatha>
    <gatha type="last">Coditā sattihatthehi, yamaniddesakāribhi.</gatha>
    <hangnum nr="1318"/>
    <gatha type="1"> ‘‘Tamāruhantaṃ nirayaṃ, simbaliṃ ruharimakkhitaṃ;</gatha>
    <gatha type="last">Vidaḍḍhakāyaṃ <note>[viduṭṭhakāyaṃ (pī.)]</note> vitacaṃ, āturaṃ gāḷhavedanaṃ.</gatha>
    <hangnum nr="1319"/>
    <gatha type="1"> ‘‘Passasantaṃ muhuṃ uṇhaṃ, pubbakammāparādhikaṃ;</gatha>
    <gatha type="last">Dumagge vitacaṃ gattaṃ <note>[dumaggaviṭapaggataṃ (sī.)]</note>, ko taṃ yāceyya taṃ dhanaṃ.</gatha>
    <hangnum nr="1320"/>
    <gatha type="1"> ‘‘Abbhakūṭasamā uccā, asipattācitā dumā;</gatha>
    <gatha type="last">Ayomayehi tikkhehi, naralohitapāyibhi.</gatha>
    <hangnum nr="1321"/>
    <gatha type="1"> ‘‘Tamāruhantaṃ asipattapādapaṃ, asīhi tikkhehi ca chijjamānaṃ <note>[pabhijjamānaṃ (ka.)]</note>;</gatha>
    <gatha type="last">Sañchinnagattaṃ ruhiraṃ savantaṃ, ko codaye paraloke sahassaṃ.</gatha>
    <hangnum nr="1322"/>
    <gatha type="1"> ‘‘Tato  nikkhantamattaṃ taṃ, asipattācitā dumā <note>[asipattanirayā dukhā (sī. pī.)]</note>;</gatha>
    <gatha type="last">Sampatitaṃ vetaraṇiṃ, ko taṃ yāceyya taṃ dhanaṃ.</gatha>
    <hangnum nr="1323"/>
    <gatha type="1"> ‘‘Kharā kharodakā <note>[khārodikā (sī.), kharodikā (pī.)]</note> tattā, duggā vetaraṇī nadī;</gatha>
    <gatha type="last">Ayopokkharasañchannā, tikkhā pattehi sandati.</gatha>
    <hangnum nr="1324"/>
    <gatha type="1"> ‘‘Tattha  sañchinnagattaṃ taṃ, vuyhantaṃ ruhiramakkhitaṃ;</gatha>
    <gatha type="last">Vetaraññe anālambe, ko taṃ yāceyya taṃ dhanaṃ’’.</gatha>
    <hangnum nr="1325"/>
    <gatha type="1"> ‘‘Vedhāmi  rukkho viya chijjamāno, disaṃ na jānāmi pamūḷhasañño;</gatha>
    <gatha type="last">Bhayānutappāmi mahā ca me bhayā, sutvāna kathā <note>[gāthā (sī. syā. pī.)]</note> tava bhāsitā ise.</gatha>
    <hangnum nr="1326"/>
    <gatha type="1"> ‘‘Āditte vārimajjhaṃva, dīpaṃvoghe mahaṇṇave;</gatha>
    <gatha type="last">Andhakāreva pajjoto, tvaṃ nosi saraṇaṃ ise.</gatha>
    <hangnum nr="1327"/>
    <gatha type="1"> ‘‘Atthañca dhammaṃ anusāsa maṃ ise, atītamaddhā aparādhitaṃ mayā;</gatha>
    <gatha type="last">Ācikkha me nārada suddhimaggaṃ, yathā ahaṃ no nirayaṃ pateyyaṃ’’.</gatha>
    <hangnum nr="1328"/>
    <gatha type="1"> ‘‘Yathā ahu dhataraṭṭho ( ) <note>[ettha kiñci ūnaṃ viya dissati]</note>, vessāmitto aṭṭhako yāmataggi;</gatha>
    <gatha type="last">Usindaro cāpi sivī ca rājā, paricārakā samaṇabrāhmaṇānaṃ.</gatha>
    <hangnum nr="1329"/>
    <gatha type="1"> ‘‘Ete caññe ca rājāno, ye saggavisayaṃ <note>[sakkavisayaṃ (sī. pī.)]</note> gatā;</gatha>
    <gatha type="last">Adhammaṃ parivajjetvā, dhammaṃ cara mahīpati.</gatha>
    <hangnum nr="1330"/>
    <gatha type="1"> ‘‘Annahatthā ca te byamhe, ghosayantu pure tava;</gatha>
    <gatha type="2">Ko chāto ko ca tasito, ko mālaṃ ko vilepanaṃ;</gatha>
    <gatha type="last">Nānārattānaṃ vatthānaṃ, ko naggo paridahissati.</gatha>
    <hangnum nr="1331"/>
    <gatha type="1"> ‘‘Ko  panthe chattamāneti <note>[chatta’mādeti (sī. syā. pī.)]</note>, pādukā ca mudū subhā;</gatha>
    <gatha type="last">Iti sāyañca pāto ca, ghosayantu pure tava.</gatha>
    <hangnum nr="1332"/>
    <gatha type="1"> ‘‘Jiṇṇaṃ posaṃ gavassañca, māssu yuñja yathā pure;</gatha>
    <gatha type="last">Parihārañca dajjāsi, adhikārakato balī.</gatha>
    <hangnum nr="1333"/>
    <gatha type="1"> ‘‘Kāyo te rathasaññāto, manosārathiko lahu;</gatha>
    <gatha type="last">Avihiṃsāsāritakkho, saṃvibhāgapaṭicchado.</gatha>
    <hangnum nr="1334"/>
    <gatha type="1"> ‘‘Pādasaññamanemiyo, hatthasaññamapakkharo;</gatha>
    <gatha type="last">Kucchisaññamanabbhanto, vācāsaññamakūjano.</gatha>
    <hangnum nr="1335"/>
    <gatha type="1"> ‘‘Saccavākyasamattaṅgo, apesuññasusaññato;</gatha>
    <gatha type="last">Girāsakhilanelaṅgo, mitabhāṇisilesito.</gatha>
    <hangnum nr="1336"/>
    <gatha type="1"> ‘‘Saddhālobhasusaṅkhāro, nivātañjalikubbaro;</gatha>
    <gatha type="last">Athaddhatānatīsāko <note>[atthaddhatānatīsāko (sī. pī.)]</note>, sīlasaṃvaranandhano.</gatha>
    <hangnum nr="1337"/>
    <gatha type="1"> ‘‘Akkodhanamanugghātī, dhammapaṇḍarachattako;</gatha>
    <gatha type="last">Bāhusaccamapālambo, ṭhitacittamupādhiyo <note>[dhiticittamupādhiyo (ka.)]</note>.</gatha>
    <hangnum nr="1338"/>
    <gatha type="1"> ‘‘Kālaññutācittasāro, vesārajjatidaṇḍako;</gatha>
    <gatha type="last">Nivātavuttiyottako <note>[nivātavuttiyottaṅgo (ka.)]</note>, anatimānayugo lahu.</gatha>
    <hangnum nr="1339"/>
    <gatha type="1"> ‘‘Alīnacittasanthāro , vuddhisevī rajohato;</gatha>
    <gatha type="last">Sati patodo dhīrassa, dhiti yogo ca rasmiyo.</gatha>
    <hangnum nr="1340"/>
    <gatha type="1"> ‘‘Mano dantaṃ pathaṃ neti <note>[patha’nveti (sī. pī.)]</note>, samadantehi vāhibhi;</gatha>
    <gatha type="last">Icchā  lobho ca kummaggo, ujumaggo ca saṃyamo.</gatha>
    <hangnum nr="1341"/>
    <gatha type="1"> ‘‘Rūpe sadde rase gandhe, vāhanassa padhāvato;</gatha>
    <gatha type="last">Paññā ākoṭanī rāja, tattha attāva sārathi.</gatha>
    <hangnum nr="1342"/>
    <gatha type="1"> ‘‘Sace etena yānena, samacariyā daḷhā dhiti;</gatha>
    <gatha type="last">Sabbakāmaduho rāja, na jātu nirayaṃ vaje’’.</gatha>
    <hangnum nr="1343"/>
    <gatha type="1"> ‘‘Alāto  devadattosi, sunāmo āsi bhaddaji;</gatha>
    <gatha type="last">Vijayo sāriputtosi, moggallānosi bījako.</gatha>
    <hangnum nr="1344"/>
    <gatha type="1"> ‘‘Sunakkhatto licchaviputto, guṇo āsi acelako;</gatha>
    <gatha type="last">Ānando sā rucā āsi, yā rājānaṃ pasādayi.</gatha>
    <hangnum nr="1345"/>
    <gatha type="1"> ‘‘Ūruveḷakassapo rājā, pāpadiṭṭhi tadā ahu;</gatha>
    <gatha type="last">Mahābrahmā bodhisatto, evaṃ dhāretha jātaka’’nti.</gatha>
    <centered>Mahānāradakassapajātakaṃ aṭṭhamaṃ.</centered>
    <hangnum/>
    <paragraph> 546. Vidhurajātakaṃ (9)</paragraph>
    <paragraph/>
    <hangnum/>
    <paragraph> Dohaḷakaṇḍaṃ</paragraph>
    <hangnum nr="1346"/>
    <gatha type="1"> ‘‘Paṇḍu kisiyāsi dubbalā, vaṇṇarūpaṃ <note>[vaṇṇarūpe (ka.)]</note> natavedisaṃ pure;</gatha>
    <gatha type="last">Vimale akkhāhi pucchitā, kīdisī tuyhaṃ sarīravedanā’’.</gatha>
    <hangnum nr="1347"/>
    <gatha type="1"> ‘‘Dhammo manujesu mātīnaṃ <note>[mātinaṃ (sī. pī.)]</note>, dohaḷo nāma janinda vuccati;</gatha>
    <gatha type="last">Dhammāhataṃ  nāgakuñjara, vidhurassa hadayābhipatthaye’’.</gatha>
    <hangnum nr="1348"/>
    <gatha type="1"> ‘‘Candaṃ kho tvaṃ dohaḷāyasi, sūriyaṃ vā atha vāpi mālutaṃ;</gatha>
    <gatha type="last">Dullabhañhi <note>[dullabhe (sī. pī.)]</note> vidhurassa dassanaṃ <note>[dassane (sī. pī.)]</note>, ko vidhuramidha mānayissati’’.</gatha>
    <hangnum nr="1349"/>
    <gatha type="1"> ‘‘Kinnu tāta tuvaṃ pajjhāyasi, padumaṃ hatthagataṃva te mukhaṃ;</gatha>
    <gatha type="last">Kinnu dummanarūposi issara, mā tvaṃ soci amittatāpana’’.</gatha>
    <hangnum nr="1350"/>
    <gatha type="1"> ‘‘Mātā  hi tava irandhati <note>[irandati (sī. syā. pī.)]</note>, vidhurassa hadayaṃ dhaniyati;</gatha>
    <gatha type="last">Dullabhañhi vidhurassa dassanaṃ, ko vidhuramidha mānayissati’’.</gatha>
    <hangnum nr="1351"/>
    <gatha type="1"> ‘‘Tassa bhattupariyesanaṃ <note>[bhattupariyesanaṃ (sī. pī.)]</note> cara, yo vidhuramidha mānayissati’’;</gatha>
    <gatha type="last">‘‘Pituno ca sā sutvāna vākyaṃ, rattiṃ nikkhamma avassutiṃ cari’’.</gatha>
    <hangnum nr="1352"/>
    <gatha type="1"> ‘‘Ke gandhabbe rakkhase ca nāge, ke kimpurise cāpi mānuse;</gatha>
    <gatha type="last">Ke  paṇḍite sabbakāmadade <note>[sabbakāmade (sī. pī.)]</note>, dīgharattaṃ bhattā me bhavissati’’.</gatha>
    <hangnum nr="1353"/>
    <gatha type="1"> ‘‘Assāsa hessāmi te pati, bhattā te hessāmi anindalocane;</gatha>
    <gatha type="last">Paññā hi mamaṃ tathāvidhā, assāsa hessasi bhariyā mama.</gatha>
    <hangnum nr="1354"/>
    <gatha type="1"> ‘‘Avacāsi puṇṇakaṃ irandhatī <note>[irandatī (sī. pī.)]</note>, pubbapathānugatena cetasā;</gatha>
    <gatha type="last">Ehi gacchāma pitu mamantike <note>[pitu mama santikaṃ (ka.)]</note>, esova te etamatthaṃ pavakkhati.</gatha>
    <hangnum nr="1355"/>
    <gatha type="1"> ‘‘Alaṅkatā suvasanā, mālinī candanussadā;</gatha>
    <gatha type="last">Yakkhaṃ hatthe gahetvāna, pitusantikupāgami’’.</gatha>
    <hangnum nr="1356"/>
    <gatha type="1"> ‘‘Nāgavara vaco suṇohi me, patirūpaṃ paṭipajja suṅkiyaṃ;</gatha>
    <gatha type="last">Patthemi ahaṃ irandhatiṃ, tāya samaṅgiṃ karohi maṃ tuvaṃ.</gatha>
    <hangnum nr="1357"/>
    <gatha type="1"> ‘‘Sataṃ hatthī sataṃ assā, sataṃ assatarīrathā;</gatha>
    <gatha type="2">Sataṃ valabhiyo puṇṇā, nānāratnassa kevalā;</gatha>
    <gatha type="last">Te nāga paṭipajjassu, dhītaraṃ dehirandhatiṃ’’.</gatha>
    <hangnum nr="1358"/>
    <gatha type="1"> ‘‘Yāva  āmantaye ñātī, mitte ca suhadajjane <note>[suhadaṃjanaṃ (sī. pī.)]</note>;</gatha>
    <gatha type="last">Anāmanta kataṃ kammaṃ, taṃ pacchā anutappati’’.</gatha>
    <hangnum nr="1359"/>
    <gatha type="1"> Tato so varuṇo nāgo, pavisitvā nivesanaṃ;</gatha>
    <gatha type="last">Bhariyaṃ āmantayitvāna, idaṃ vacanamabravi.</gatha>
    <hangnum nr="1360"/>
    <gatha type="1"> ‘‘Ayaṃ so puṇṇako yakkho, yācatī maṃ irandhatiṃ;</gatha>
    <gatha type="last">Bahunā vittalābhena, tassa dema piyaṃ mamaṃ’’.</gatha>
    <hangnum nr="1361"/>
    <gatha type="1"> ‘‘Na dhanena na vittena, labbhā amhaṃ irandhatī;</gatha>
    <gatha type="2">Sace ca kho hadayaṃ paṇḍitassa, dhammena laddhā idha māhareyya;</gatha>
    <gatha type="last">Etena vittena kumāri labbhā, nāññaṃ dhanaṃ uttari patthayāma’’.</gatha>
    <hangnum nr="1362"/>
    <gatha type="1"> Tato so varuṇo nāgo, nikkhamitvā nivesanā;</gatha>
    <gatha type="last">Puṇṇakāmantayitvāna, idaṃ vacanamabravi.</gatha>
    <hangnum nr="1363"/>
    <gatha type="1"> ‘‘Na  dhanena na vittena, labbhā amhaṃ irandhatī;</gatha>
    <gatha type="2">Sace tuvaṃ hadayaṃ paṇḍitassa, dhammena laddhā idha māharesi;</gatha>
    <gatha type="last">Etena vittena kumāri labbhā, nāññaṃ dhanaṃ uttari patthayāma’’.</gatha>
    <hangnum nr="1364"/>
    <gatha type="1"> ‘‘Yaṃ paṇḍitotyeke vadanti loke, tameva bāloti punāhu aññe;</gatha>
    <gatha type="last">Akkhāhi  me vippavadanti ettha, kaṃ paṇḍitaṃ nāga tuvaṃ vadesi’’.</gatha>
    <hangnum nr="1365"/>
    <gatha type="1"> ‘‘Korabyarājassa dhanañcayassa <note>[dhanañjayassa (sī. syā. pī.)]</note>, yadi te suto vidhuro nāma kattā;</gatha>
    <gatha type="last">Ānehi taṃ paṇḍitaṃ dhammaladdhā, irandhatī padacarā <note>[paddhacarā (sī. pī.), paṭṭhacarā (syā. ka.)]</note> te hotu.</gatha>
    <hangnum nr="1366"/>
    <gatha type="1"> ‘‘Idañca sutvā varuṇassa vākyaṃ, uṭṭhāya yakkho paramappatīto;</gatha>
    <gatha type="last">Tattheva santo purisaṃ asaṃsi, ānehi ājaññamidheva yuttaṃ.</gatha>
    <hangnum nr="1367"/>
    <gatha type="1"> ‘‘Jātarūpamayā  kaṇṇā, kācamhicamayā <note>[kācamhamayā (sī.), kācambhamayā (pī.)]</note> khurā;</gatha>
    <gatha type="last">Jambonadassa pākassa, suvaṇṇassa uracchado’’.</gatha>
    <hangnum nr="1368"/>
    <gatha type="1"> ‘‘Devavāhavahaṃ yānaṃ, assamāruyha puṇṇako;</gatha>
    <gatha type="last">Alaṅkato kappitakesamassu, pakkāmi vehāyasamantalikkhe <note>[antalikkhaṃ (ka.)]</note>.</gatha>
    <hangnum nr="1369"/>
    <gatha type="1"> ‘‘So puṇṇako kāmarāgena <note>[kāmavegena (sī. pī.)]</note> giddho, irandhatiṃ nāgakaññaṃ jigīsaṃ <note>[jigiṃsaṃ (sī. syā. pī.)]</note>;</gatha>
    <gatha type="last">Gantvāna taṃ bhūtapatiṃ yasassiṃ, iccabravī vessavaṇaṃ kuveraṃ.</gatha>
    <hangnum nr="1370"/>
    <gatha type="1"> ‘‘Bhogavatī nāma mandire, vāsā  hiraññavatīti vuccati;</gatha>
    <gatha type="last">Nagare nimmite kañcanamaye, maṇḍalassa uragassa niṭṭhitaṃ.</gatha>
    <hangnum nr="1371"/>
    <gatha type="1"> ‘‘Aṭṭālakā oṭṭhagīviyo, lohitaṅkassa masāragallino;</gatha>
    <gatha type="last">Pāsādettha silāmayā, sovaṇṇaratanehi chāditā.</gatha>
    <hangnum nr="1372"/>
    <gatha type="1"> ‘‘Ambā tilakā ca jambuyo, sattapaṇṇā mucalindaketakā;</gatha>
    <gatha type="last">Piyaṅgu <note>[piyakā (sī. pī.), piyaṅgukā (syā.)]</note> uddālakā sahā, uparibhaddakā sinduvārakā <note>[bhinduvāritā (syā. pī.), bhindhavāritā (ka.)]</note>.</gatha>
    <hangnum nr="1373"/>
    <gatha type="1"> ‘‘Campeyyakā nāgamallikā, bhaginīmālā atha mettha koliyā;</gatha>
    <gatha type="last">Ete dumā pariṇāmitā, sobhayanti uragassa mandiraṃ <note>[mandire (syā. ka.)]</note>.</gatha>
    <hangnum nr="1374"/>
    <gatha type="1"> ‘‘Khajjurettha  silāmayā, sovaṇṇadhuvapupphitā bahū;</gatha>
    <gatha type="last">Yattha vasato papātiko, nāgarājā varuṇo mahiddhiko.</gatha>
    <hangnum nr="1375"/>
    <gatha type="1"> ‘‘Tassa komārikā bhariyā, vimalā kañcanavelliviggahā;</gatha>
    <gatha type="last">Kālā  taruṇāva uggatā, pucimandatthanī cārudassanā.</gatha>
    <gatha type="last"/>
    <gatha type="last"/>
    <hangnum nr="1376"/>
    <gatha type="1"> ‘‘Lākhārasarattasucchavī , kaṇikārāva nivātapupphitā <note>[kaṇikārova nivātapupphito (sī. pī.)]</note>;</gatha>
    <gatha type="last">Tidivokacarāva accharā, vijjuvabbhaghanā vinissaṭā.</gatha>
    <hangnum nr="1377"/>
    <gatha type="1"> ‘‘Sā dohaḷinī suvimhitā, vidhurassa hadayaṃ dhaniyati;</gatha>
    <gatha type="last">Taṃ tesaṃ demi issara, tena te denti irandhatiṃ mamaṃ’’.</gatha>
    <hangnum nr="1378"/>
    <gatha type="1"> ‘‘So puṇṇako bhūtapatiṃ yasassiṃ, āmantaya vessavaṇaṃ kuveraṃ;</gatha>
    <gatha type="last">Tattheva santo <note>[santaṃ (pī.)]</note> purisaṃ asaṃsi, ānehi ājaññamidheva yuttaṃ.</gatha>
    <hangnum nr="1379"/>
    <gatha type="1"> ‘‘Jātarūpamayā kaṇṇā, kācamhicamayā khurā;</gatha>
    <gatha type="last">Jambonadassa pākassa, suvaṇṇassa uracchado.</gatha>
    <hangnum nr="1380"/>
    <gatha type="1"> ‘‘Devavāhavahaṃ yānaṃ, assamāruyha puṇṇako;</gatha>
    <gatha type="last">Alaṅkato kappitakesamassu, pakkāmi vehāyasamantalikkhe’’.</gatha>
    <hangnum nr="1381"/>
    <gatha type="1"> ‘‘So  aggamā rājagahaṃ surammaṃ, aṅgassa  rañño nagaraṃ durāyutaṃ <note>[durāsadaṃ (syā.)]</note>;</gatha>
    <gatha type="last">Pahūtabhakkhaṃ bahuannapānaṃ, masakkasāraṃ viya vāsavassa.</gatha>
    <hangnum nr="1382"/>
    <gatha type="1"> ‘‘Mayūrakoñcāgaṇasampaghuṭṭhaṃ, dijābhighuṭṭhaṃ dijasaṅghasevitaṃ;</gatha>
    <gatha type="last">Nānāsakuntābhirudaṃ suvaṅgaṇaṃ <note>[subhaṅgaṇaṃ (sī. pī.)]</note>, pupphābhikiṇṇaṃ himavaṃva pabbataṃ.</gatha>
    <hangnum nr="1383"/>
    <gatha type="1"> ‘‘So puṇṇako vepulamābhirūhi <note>[vepullamābhirucchi (sī. pī.)]</note>, siluccayaṃ kimpurisānuciṇṇaṃ;</gatha>
    <gatha type="last">Anvesamāno maṇiratanaṃ uḷāraṃ, tamaddasā pabbatakūṭamajjhe.</gatha>
    <hangnum nr="1384"/>
    <gatha type="1"> ‘‘Disvā maṇiṃ pabhassaraṃ jātimantaṃ <note>[jātivantaṃ (sī. syā.)]</note>, manoharaṃ <note>[dhanāharaṃ (sī. pī. ka.)]</note> maṇiratanaṃ uḷāraṃ;</gatha>
    <gatha type="last">Daddallamānaṃ yasasā yasassinaṃ, obhāsatī vijjurivantalikkhe.</gatha>
    <hangnum nr="1385"/>
    <gatha type="1"> ‘‘Tamaggahī veḷuriyaṃ mahagghaṃ, manoharaṃ nāma mahānubhāvaṃ;</gatha>
    <gatha type="last">Ājaññamāruyha manomavaṇṇo, pakkāmi vehāyasamantalikkhe.</gatha>
    <hangnum nr="1386"/>
    <gatha type="1"> ‘‘So  aggamā <note>[agamā (syā. pī. ka.)]</note> nagaramindapatthaṃ, oruyhupāgacchi sabhaṃ kurūnaṃ;</gatha>
    <gatha type="last">Samāgate ekasataṃ samagge, avhettha yakkho avikampamāno.</gatha>
    <hangnum nr="1387"/>
    <gatha type="1"> ‘‘Ko nīdha raññaṃ varamābhijeti, kamābhijeyyāma varaddhanena <note>[varaṃdhanena (sī. pī.)]</note>;</gatha>
    <gatha type="last">Kamanuttaraṃ ratanavaraṃ jināma, ko vāpi no jeti varaddhanena’’.</gatha>
    <hangnum nr="1388"/>
    <gatha type="1"> ‘‘Kuhiṃ  nu raṭṭhe tava jātibhūmi, na korabyasseva vaco tavedaṃ;</gatha>
    <gatha type="last">Abhītosi <note>[abhibhosi (sī. pī.)]</note> no vaṇṇanibhāya sabbe, akkhāhi me nāmañca bandhave ca’’.</gatha>
    <hangnum nr="1389"/>
    <gatha type="1"> ‘‘Kaccāyano māṇavakosmi rāja, anūnanāmo iti mavhayanti;</gatha>
    <gatha type="last">Aṅgesu me ñātayo bandhavā ca, akkhena devasmi idhānupatto’’.</gatha>
    <hangnum nr="1390"/>
    <gatha type="1"> ‘‘Kiṃ māṇavassa ratanāni atthi, ye taṃ jinanto hare akkhadhutto;</gatha>
    <gatha type="last">Bahūni rañño ratanāni atthi, te tvaṃ daliddo kathamavhayesi’’.</gatha>
    <hangnum nr="1391"/>
    <gatha type="1"> ‘‘Manoharo  nāma maṇī mamāyaṃ, manoharaṃ maṇiratanaṃ uḷāraṃ;</gatha>
    <gatha type="last">Imañca ājaññamamittatāpanaṃ, etaṃ me jinitvā hare akkhadhutto’’.</gatha>
    <hangnum nr="1392"/>
    <gatha type="1"> ‘‘Eko maṇī māṇava kiṃ karissati, ājāniyeko pana kiṃ karissati;</gatha>
    <gatha type="last">Bahūni rañño maṇiratanāni atthi, ājāniyā vātajavā anappakā’’.</gatha>
    <centered>Dohaḷakaṇḍaṃ nāma.</centered>
    <hangnum/>
    <paragraph> Maṇikaṇḍaṃ</paragraph>
    <hangnum nr="1393"/>
    <gatha type="1"> ‘‘Idañca me maṇiratanaṃ, passa tvaṃ dvipaduttama;</gatha>
    <gatha type="last">Itthīnaṃ viggahā cettha, purisānañca viggahā.</gatha>
    <hangnum nr="1394"/>
    <gatha type="1"> ‘‘Migānaṃ viggahā cettha, sakuṇānañca viggahā;</gatha>
    <gatha type="last">Nāgarājā supaṇṇā ca <note>[nāgarāje supaṇṇe ca (sī. syā. pī.)]</note>, maṇimhi passa nimmitaṃ.</gatha>
    <hangnum nr="1395"/>
    <gatha type="1"> ‘‘Hatthānīkaṃ  rathānīkaṃ, asse pattī ca vammine <note>[dhajāni ca (pī.)]</note>;</gatha>
    <gatha type="last">Caturaṅginimaṃ senaṃ, maṇimhi passa nimmitaṃ.</gatha>
    <hangnum nr="1396"/>
    <gatha type="1"> ‘‘Hatthārohe anīkaṭṭhe, rathike pattikārake;</gatha>
    <gatha type="last">Balaggāni viyūḷhāni <note>[viyūhāni (syā. ka.)]</note>, maṇimhi passa nimmitaṃ.</gatha>
    <hangnum nr="1397"/>
    <gatha type="1"> ‘‘Puraṃ uddhāpasampannaṃ <note>[uddāpasampannaṃ (sī. pī.), aṭṭālasampannaṃ (syā.)]</note>, bahupākāratoraṇaṃ;</gatha>
    <gatha type="last">Siṅghāṭakesu bhūmiyo, maṇimhi passa nimmitaṃ.</gatha>
    <hangnum nr="1398"/>
    <gatha type="1"> ‘‘Esikā  parikhāyo ca, palikhaṃ aggaḷāni ca;</gatha>
    <gatha type="last">Aṭṭālake ca dvāre ca, maṇimhi passa nimmitaṃ.</gatha>
    <hangnum nr="1399"/>
    <gatha type="1"> ‘‘Passa toraṇamaggesu, nānādijā gaṇā bahū;</gatha>
    <gatha type="last">Haṃsā koñcā mayūrā ca, cakkavākā ca kukkuhā.</gatha>
    <hangnum nr="1400"/>
    <gatha type="1"> ‘‘Kuṇālakā bahū citrā, sikhaṇḍī jīvajīvakā;</gatha>
    <gatha type="last">Nānādijagaṇākiṇṇaṃ, maṇimhi passa nimmitaṃ.</gatha>
    <hangnum nr="1401"/>
    <gatha type="1"> ‘‘Passa nagaraṃ supākāraṃ, abbhutaṃ lomahaṃsanaṃ;</gatha>
    <gatha type="last">Samussitadhajaṃ rammaṃ, soṇṇavālukasanthataṃ.</gatha>
    <hangnum nr="1402"/>
    <gatha type="1"> ‘‘Passettha <note>[passa tvaṃ (sī. pī.)]</note> paṇṇasālāyo, vibhattā bhāgaso mitā;</gatha>
    <gatha type="last">Nivesane nivese ca, sandhibyūhe pathaddhiyo.</gatha>
    <hangnum nr="1403"/>
    <gatha type="1"> ‘‘Pānāgāre  ca soṇḍe ca, sūnā <note>[sūṇā (sī. pī.), suddā (syā. ka.)]</note> odaniyā gharā;</gatha>
    <gatha type="last">Vesī ca gaṇikāyo ca, maṇimhi passa nimmitaṃ.</gatha>
    <hangnum nr="1404"/>
    <gatha type="1"> ‘‘Mālākāre ca rajake, gandhike atha dussike;</gatha>
    <gatha type="last">Suvaṇṇakāre maṇikāre, maṇimhi passa nimmitaṃ.</gatha>
    <hangnum nr="1405"/>
    <gatha type="1"> ‘‘Āḷārike ca sūde ca, naṭanāṭakagāyino;</gatha>
    <gatha type="last">Pāṇissare kumbhathūnike, maṇimhi passa nimmitaṃ.</gatha>
    <hangnum nr="1406"/>
    <gatha type="1"> ‘‘Passa bherī mudiṅgā ca, saṅkhā paṇavadindimā;</gatha>
    <gatha type="last">Sabbañca tāḷāvacaraṃ, maṇimhi passa nimmitaṃ.</gatha>
    <hangnum nr="1407"/>
    <gatha type="1"> ‘‘Sammatālañca  vīṇañca, naccagītaṃ suvāditaṃ;</gatha>
    <gatha type="last">Tūriyatāḷitasaṅghuṭṭhaṃ , maṇimhi passa nimmitaṃ.</gatha>
    <hangnum nr="1408"/>
    <gatha type="1"> ‘‘Laṅghikā muṭṭhikā cettha, māyākārā ca sobhiyā;</gatha>
    <gatha type="last">Vetālike <note>[vettalike (ka.)]</note> ca jalle ca, maṇimhi passa nimmitaṃ.</gatha>
    <hangnum nr="1409"/>
    <gatha type="1"> ‘‘Samajjā cettha vattanti, ākiṇṇā naranāribhi;</gatha>
    <gatha type="last">Mañcātimañce bhūmiyo, maṇimhi passa nimmitaṃ.</gatha>
    <hangnum nr="1410"/>
    <gatha type="1"> ‘‘Passa malle samajjasmiṃ, phoṭente <note>[pāṭhente (sī. syā. pī.)]</note> diguṇaṃ bhujaṃ;</gatha>
    <gatha type="last">Nihate nihatamāne ca, maṇimhi passa nimmitaṃ.</gatha>
    <hangnum nr="1411"/>
    <gatha type="1"> ‘‘Passa pabbatapādesu, nānāmigagaṇā bahū;</gatha>
    <gatha type="last">Sīhā byagghā varāhā ca, acchakokataracchayo.</gatha>
    <hangnum nr="1412"/>
    <gatha type="1"> ‘‘Palāsādā gavajā ca, mahiṃsā rohitā rurū;</gatha>
    <gatha type="last">Eṇeyyā ca varāhā <note>[sarabhā (syā.)]</note> ca, gaṇino nīka <note>[niṅka (sī. syā. pī.)]</note> sūkarā.</gatha>
    <hangnum nr="1413"/>
    <gatha type="1"> ‘‘Kadalimigā bahū citrā, biḷārā sasakaṇṭakā;</gatha>
    <gatha type="last">Nānāmigagaṇākiṇṇaṃ, maṇimhi passa nimmitaṃ.</gatha>
    <hangnum nr="1414"/>
    <gatha type="1"> ‘‘Najjāyo supatitthāyo, soṇṇavālukasanthatā;</gatha>
    <gatha type="last">Acchā savanti ambūni, macchagumbanisevitā.</gatha>
    <hangnum nr="1415"/>
    <gatha type="1"> ‘‘Kumbhīlā makarā cettha, susumārā ca kacchapā;</gatha>
    <gatha type="last">Pāṭhīnā pāvusā macchā, balajā <note>[valajā (sī.), vālajā (pī.)]</note> muñjarohitā.</gatha>
    <hangnum nr="1416"/>
    <gatha type="1"> ‘‘Nānādijagaṇākiṇṇā, nānādumagaṇāyutā;</gatha>
    <gatha type="last">Veḷuriyaka-rodāyo <note>[veḷuriyaphalakarodāyo (sī.)]</note>, maṇimhi passa nimmitaṃ.</gatha>
    <hangnum nr="1417"/>
    <gatha type="1"> ‘‘Passettha  pokkharaṇiyo, suvibhattā catuddisā;</gatha>
    <gatha type="last">Nānādijagaṇākiṇṇā, puthulomanisevitā.</gatha>
    <hangnum nr="1418"/>
    <gatha type="1"> ‘‘Samantodakasampannaṃ , mahiṃ sāgarakuṇḍalaṃ;</gatha>
    <gatha type="last">Upetaṃ vanarājehi, maṇimhi passa nimmitaṃ.</gatha>
    <hangnum nr="1419"/>
    <gatha type="1"> ‘‘Purato videhe passa, goyāniye ca pacchato;</gatha>
    <gatha type="last">Kuruyo jambudīpañca, maṇimhi passa nimmitaṃ.</gatha>
    <hangnum nr="1420"/>
    <gatha type="1"> ‘‘Passa  candaṃ sūriyañca, obhāsante catuddisā;</gatha>
    <gatha type="last">Sineruṃ anupariyante, maṇimhi passa nimmitaṃ.</gatha>
    <hangnum nr="1421"/>
    <gatha type="1"> ‘‘Sineruṃ himavantañca, sāgarañca mahītalaṃ <note>[mahiddhikaṃ (sī. pī.), mahiddhiyaṃ (syā.)]</note>;</gatha>
    <gatha type="last">Cattāro ca mahārāje, maṇimhi passa nimmitaṃ.</gatha>
    <hangnum nr="1422"/>
    <gatha type="1"> ‘‘Ārāme vanagumbe ca, pāṭiye <note>[piṭṭhiye (ka.)]</note> ca siluccaye;</gatha>
    <gatha type="last">Ramme kimpurisākiṇṇe, maṇimhi passa nimmitaṃ.</gatha>
    <hangnum nr="1423"/>
    <gatha type="1"> ‘‘Phārusakaṃ cittalataṃ, missakaṃ nandanaṃ vanaṃ;</gatha>
    <gatha type="last">Vejayantañca pāsādaṃ, maṇimhi passa nimmitaṃ.</gatha>
    <hangnum nr="1424"/>
    <gatha type="1"> ‘‘Sudhammaṃ tāvatiṃsañca, pārichattañca pupphitaṃ;</gatha>
    <gatha type="last">Erāvaṇaṃ nāgarājaṃ, maṇimhi passa nimmitaṃ.</gatha>
    <hangnum nr="1425"/>
    <gatha type="1"> ‘‘Passettha devakaññāyo, nabhā vijjurivuggatā;</gatha>
    <gatha type="last">Nandane vicarantiyo, maṇimhi passa nimmitaṃ.</gatha>
    <hangnum nr="1426"/>
    <gatha type="1"> ‘‘Passettha devakaññāyo, devaputtapalobhinī;</gatha>
    <gatha type="last">Devaputte  ramamāne <note>[caramāne (sī. pī.)]</note>, maṇimhi passa nimmitaṃ.</gatha>
    <hangnum nr="1427"/>
    <gatha type="1"> ‘‘Parosahassapāsāde, veḷuriyaphalasanthate;</gatha>
    <gatha type="last">Pajjalante ca <note>[pajjalantena (sī. syā. pī.)]</note> vaṇṇena, maṇimhi passa nimmitaṃ.</gatha>
    <hangnum nr="1428"/>
    <gatha type="1"> ‘‘Tāvatiṃse ca yāme ca, tusite cāpi nimmite;</gatha>
    <gatha type="last">Paranimmitavasavattino <note>[paranimmitābhiratino (sī. pī.)]</note>, maṇimhi passa nimmitaṃ.</gatha>
    <hangnum nr="1429"/>
    <gatha type="1"> ‘‘Passettha pokkharaṇiyo, vippasannodikā sucī;</gatha>
    <gatha type="last">Mandālakehi sañchannā, padumuppalakehi ca.</gatha>
    <hangnum nr="1430"/>
    <gatha type="1"> ‘‘Dasettha rājiyo setā, dasanīlā <note>[dassanīyā (ka.)]</note> manoramā;</gatha>
    <gatha type="last">Cha piṅgalā pannarasa, haliddā ca catuddasa.</gatha>
    <hangnum nr="1431"/>
    <gatha type="1"> ‘‘Vīsati tattha sovaṇṇā, vīsati rajatāmayā;</gatha>
    <gatha type="last">Indagopakavaṇṇābhā, tāva dissanti tiṃsati.</gatha>
    <hangnum nr="1432"/>
    <gatha type="1"> ‘‘Dasettha kāḷiyo chacca, mañjeṭṭhā pannavīsati;</gatha>
    <gatha type="last">Missā bandhukapupphehi, nīluppalavicittikā.</gatha>
    <hangnum nr="1433"/>
    <gatha type="1"> ‘‘Evaṃ  sabbaṅgasampannaṃ, accimantaṃ pabhassaraṃ;</gatha>
    <gatha type="last">Odhisuṅkaṃ mahārāja, passa tvaṃ dvipaduttama’’.</gatha>
    <centered>Maṇikaṇḍaṃ nāma.</centered>
    <hangnum/>
    <paragraph> Akkhakaṇḍaṃ</paragraph>
    <hangnum nr="1434"/>
    <gatha type="1"> ‘‘Upāgataṃ rāja mupehi lakkhaṃ, netādisaṃ maṇiratanaṃ tavatthi;</gatha>
    <gatha type="last">Dhammena jissāma <note>[jiyyāma (sī. syā. pī.)]</note> asāhasena, jito ca no khippamavākarohi.</gatha>
    <hangnum nr="1435"/>
    <gatha type="1"> ‘‘Pañcāla  -paccuggata-sūrasena, macchā <note>[majjhā (ka.)]</note> ca maddā saha kekakebhi;</gatha>
    <gatha type="last">Passantu note asaṭhena yuddhaṃ, na no sabhāyaṃ na karonti kiñci’’.</gatha>
    <hangnum nr="1436"/>
    <gatha type="1"> ‘‘Te pāvisuṃ akkhamadena mattā, rājā kurūnaṃ puṇṇako cāpi yakkho;</gatha>
    <gatha type="last">Rājā kaliṃ viccinamaggahesi, kaṭaṃ aggahī puṇṇako nāma yakkho.</gatha>
    <hangnum nr="1437"/>
    <gatha type="1"> ‘‘Te tattha jūte ubhaye samāgate, raññaṃ sakāse sakhīnañca majjhe;</gatha>
    <gatha type="last">Ajesi yakkho naravīraseṭṭhaṃ, tatthappanādo tumulo babhūva’’.</gatha>
    <hangnum nr="1438"/>
    <gatha type="1"> ‘‘Jayo mahārāja parājayo ca, āyūhataṃ aññatarassa hoti;</gatha>
    <gatha type="last">Janinda jīnosi <note>[jinnosi (syā.), jitosi (pī.) jinomhi (ka.)]</note> varaddhanena, jito ca me khippamavākarohi’’.</gatha>
    <hangnum nr="1439"/>
    <gatha type="1"> ‘‘Hatthī  gavassā maṇikuṇḍalā ca, yañcāpi mayhaṃ <note>[aññaṃ (ka.)]</note> ratanaṃ pathabyā;</gatha>
    <gatha type="last">Gaṇhāhi kaccāna varaṃ dhanānaṃ, ādāya  yenicchasi tena gaccha’’.</gatha>
    <hangnum nr="1440"/>
    <gatha type="1"> ‘‘Hatthī gavassā maṇikuṇḍalā ca, yañcāpi tuyhaṃ ratanaṃ pathabyā;</gatha>
    <gatha type="last">Tesaṃ varo vidhuro nāma kattā, so me jito taṃ me avākarohi’’.</gatha>
    <hangnum nr="1441"/>
    <gatha type="1"> ‘‘Attā ca me so saraṇaṃ gatī ca, dīpo ca leṇo ca parāyaṇo ca;</gatha>
    <gatha type="last">Asantuleyyo mama so dhanena, pāṇena me sādiso esa kattā’’.</gatha>
    <hangnum nr="1442"/>
    <gatha type="1"> ‘‘Ciraṃ vivādo mama tuyhañcassa, kāmañca pucchāma tameva gantvā;</gatha>
    <gatha type="last">Esova no vivaratu etamatthaṃ, yaṃ vakkhatī hotu kathā <note>[tathā (syā. ka.)]</note> ubhinnaṃ’’.</gatha>
    <hangnum nr="1443"/>
    <gatha type="1"> ‘‘Addhā hi saccaṃ bhaṇasi, na ca māṇava sāhasaṃ;</gatha>
    <gatha type="last">Tameva gantvā pucchāma, tena tussāmubho janā’’.</gatha>
    <hangnum nr="1444"/>
    <gatha type="1"> ‘‘Saccaṃ nu devā vidahū kurūnaṃ, dhamme ṭhitaṃ vidhuraṃ nāmamaccaṃ;</gatha>
    <gatha type="last">Dāsosi rañño uda vāsi ñāti, vidhuroti saṅkhā katamāsi loke’’.</gatha>
    <hangnum nr="1445"/>
    <gatha type="1"> ‘‘Āmāyadāsāpi  bhavanti heke, dhanena  kītāpi bhavanti dāsā;</gatha>
    <gatha type="last">Sayampi heke upayanti dāsā, bhayā paṇunnāpi bhavanti dāsā.</gatha>
    <hangnum nr="1446"/>
    <gatha type="1"> ‘‘Ete  narānaṃ caturova dāsā, addhā hi yonito ahampi jāto;</gatha>
    <gatha type="2">Bhavo ca rañño abhavo ca rañño, dāsāhaṃ devassa parampi gantvā;</gatha>
    <gatha type="last">Dhammena maṃ māṇava tuyha dajjā’’.</gatha>
    <hangnum nr="1447"/>
    <gatha type="1"> ‘‘Ayaṃ <note>[ayampi (syā. ka.)]</note> dutīyo vijayo mamajja, puṭṭho hi kattā vivarettha <note>[vivarittha (sī. syā. ka.)]</note> pañhaṃ;</gatha>
    <gatha type="last">Adhammarūpo vata rājaseṭṭho, subhāsitaṃ nānujānāsi mayhaṃ’’.</gatha>
    <hangnum nr="1448"/>
    <gatha type="1"> ‘‘Evaṃ ce no so vivarettha pañhaṃ, dāsohamasmi na ca khosmi ñāti;</gatha>
    <gatha type="2">Gaṇhāhi kaccāna varaṃ dhanānaṃ, ādāya yenicchasi tena gaccha’’.</gatha>
    <centered>Akkhakaṇḍaṃ nāma.</centered>
    <hangnum/>
    <paragraph> Gharāvāsapañhā</paragraph>
    <hangnum nr="1449"/>
    <gatha type="1"> ‘‘Vidhura vasamānāssa, gahaṭṭhassa sakaṃ gharaṃ;</gatha>
    <gatha type="last">Khemā vutti kathaṃ assa, kathannu assa saṅgaho.</gatha>
    <hangnum nr="1450"/>
    <gatha type="1"> ‘‘Abyābajjhaṃ <note>[abyāpajjhaṃ (sī. syā. pī.)]</note> kathaṃ assa, saccavādī ca māṇavo;</gatha>
    <gatha type="last">Asmā  lokā paraṃ lokaṃ, kathaṃ pecca na socati’’.</gatha>
    <hangnum nr="1451"/>
    <gatha type="1"> Taṃ tattha gatimā dhitimā, matimā atthadassimā;</gatha>
    <gatha type="last">Saṅkhātā <note>[saṅkhāto (ka.)]</note> sabbadhammānaṃ, vidhuro etadabravi.</gatha>
    <hangnum nr="1452"/>
    <gatha type="1"> ‘‘Na sādhāraṇadārassa, na bhuñje sādumekako;</gatha>
    <gatha type="last">Na seve lokāyatikaṃ, netaṃ paññāya vaḍḍhanaṃ.</gatha>
    <hangnum nr="1453"/>
    <gatha type="1"> ‘‘Sīlavā vattasampanno, appamatto vicakkhaṇo;</gatha>
    <gatha type="last">Nivātavutti atthaddho, surato sakhilo mudu.</gatha>
    <hangnum nr="1454"/>
    <gatha type="1"> ‘‘Saṅgahetā  ca mittānaṃ, saṃvibhāgī vidhānavā;</gatha>
    <gatha type="last">Tappeyya annapānena, sadā samaṇabrāhmaṇe.</gatha>
    <hangnum nr="1455"/>
    <gatha type="1"> ‘‘Dhammakāmo sutādhāro, bhaveyya paripucchako;</gatha>
    <gatha type="last">Sakkaccaṃ payirupāseyya, sīlavante bahussute.</gatha>
    <hangnum nr="1456"/>
    <gatha type="1"> ‘‘Gharamāvasamānassa, gahaṭṭhassa sakaṃ gharaṃ;</gatha>
    <gatha type="last">Khemā vutti siyā evaṃ, evaṃ nu assa saṅgaho.</gatha>
    <hangnum nr="1457"/>
    <gatha type="1"> ‘‘Abyābajjhaṃ  siyā evaṃ, saccavādī ca māṇavo;</gatha>
    <gatha type="last">Asmā lokā paraṃ lokaṃ, evaṃ pecca na socati’’.</gatha>
    <centered>Gharāvāsapañhā nāma.</centered>
    <centered>Lakkhaṇakaṇḍaṃ</centered>
    <hangnum nr="1458"/>
    <gatha type="1"> ‘‘Ehi dāni gamissāma, dinno no issarena me;</gatha>
    <gatha type="last">Mamevatthaṃ <note>[tamevatthaṃ (pī.)]</note> paṭipajja, esa dhammo sanantano’’.</gatha>
    <hangnum nr="1459"/>
    <gatha type="1"> ‘‘Jānāmi māṇava tayāhamasmi, dinnohamasmi tava issarena;</gatha>
    <gatha type="last">Tīhañca  taṃ vāsayemu agāre, yenaddhunā anusāsemu putte’’.</gatha>
    <hangnum nr="1460"/>
    <gatha type="1"> ‘‘Taṃ me tathā hotu vasemu tīhaṃ, kurutaṃ bhavajja gharesu kiccaṃ;</gatha>
    <gatha type="last">Anusāsataṃ puttadāre bhavajja, yathā tayī pecca <note>[pacchā (sī. pī.)]</note> sukhī bhaveyya’’.</gatha>
    <hangnum nr="1461"/>
    <gatha type="1"> ‘‘Sādhūti vatvāna pahūtakāmo, pakkāmi yakkho vidhurena saddhiṃ;</gatha>
    <gatha type="last">Taṃ kuñjarājaññahayānuciṇṇaṃ, pāvekkhi antepuramariyaseṭṭho’’.</gatha>
    <hangnum nr="1462"/>
    <gatha type="1"> ‘‘Koñcaṃ mayūrañca piyañca ketaṃ, upāgami tattha surammarūpaṃ;</gatha>
    <gatha type="last">Pahūtabhakkhaṃ bahuannapānaṃ, masakkasāraṃ viya vāsavassa’’.</gatha>
    <hangnum nr="1463"/>
    <gatha type="1"> ‘‘Tattha  naccanti gāyanti, avhāyanti varāvaraṃ;</gatha>
    <gatha type="last">Accharā viya devesu, nāriyo samalaṅkatā.</gatha>
    <hangnum nr="1464"/>
    <gatha type="1"> ‘‘Samaṅgikatvā pamadāhi yakkhaṃ, annena pānena ca dhammapālo;</gatha>
    <gatha type="last">Atthattha <note>[aggattha (syā. aṭṭha.)]</note> mevānuvicintayanto, pāvekkhi bhariyāya tadā sakāse.</gatha>
    <hangnum nr="1465"/>
    <gatha type="1"> ‘‘Taṃ  candanagandharasānulittaṃ, suvaṇṇajambonadanikkhasādisaṃ;</gatha>
    <gatha type="last">Bhariyaṃvacā ehi suṇohi bhoti, puttāni āmantaya tambanette.</gatha>
    <hangnum nr="1466"/>
    <gatha type="1"> ‘‘Sutvāna vākyaṃ patino anujjā <note>[anojā (syā. ka.)]</note>, suṇisaṃvaca tambanakhiṃ sunettaṃ;</gatha>
    <gatha type="last">Āmantaya vammadharāni cete, puttāni indīvarapupphasāme’’.</gatha>
    <hangnum nr="1467"/>
    <gatha type="1"> ‘‘Te āgate muddhani dhammapālo, cumbitvā putte avikampamāno;</gatha>
    <gatha type="last">Āmantayitvāna avoca vākyaṃ, dinnāhaṃ raññā idha māṇavassa.</gatha>
    <hangnum nr="1468"/>
    <gatha type="1"> ‘‘Tassajjahaṃ attasukhī vidheyyo, ādāya yenicchati tena gacchati;</gatha>
    <gatha type="last">Ahañca vo sāsitumāgatosmi <note>[anusāsituṃ āgatosmi (syā. ka.)]</note>, kathaṃ ahaṃ aparittāya gacche.</gatha>
    <gatha type="last"/>
    <hangnum nr="1469"/>
    <gatha type="1"> ‘‘Sace  vo rājā kururaṭṭhavāsī <note>[kurukhettavāsī (sī. pī.)]</note>, janasandho puccheyya pahūtakāmo;</gatha>
    <gatha type="last">Kimābhijānātha pure purāṇaṃ, kiṃ vo pitā anusāse puratthā.</gatha>
    <hangnum nr="1470"/>
    <gatha type="1"> ‘‘Samāsanā  hotha mayāva sabbe, konīdha rañño abbhatiko manusso;</gatha>
    <gatha type="2">Tamañjaliṃ kariya vadetha evaṃ, mā hevaṃ deva na hi esa dhammo;</gatha>
    <gatha type="last">Viyaggharājassa nihīnajacco, samāsano deva kathaṃ bhaveyya’’.</gatha>
    <centered>Lakkhaṇakaṇḍaṃ <note>[pekkhaṇakaṇḍaṃ (sī. ka.)]</note> nāma.</centered>
    <hangnum/>
    <paragraph> Rājavasati</paragraph>
    <hangnum nr="1471"/>
    <gatha type="1"> ‘‘So ca putte <note>[mitte (sī. pī.)]</note> amacce ca, ñātayo suhadajjane;</gatha>
    <gatha type="last">Alīnamanasaṅkappo, vidhuro etadabravi.</gatha>
    <hangnum nr="1472"/>
    <gatha type="1"> ‘‘Ethayyo <note>[ethayyā (syā.)]</note> rājavasatiṃ, nisīditvā suṇātha me;</gatha>
    <gatha type="last">Yathā rājakulaṃ patto, yasaṃ poso nigacchati.</gatha>
    <hangnum nr="1473"/>
    <gatha type="1"> ‘‘Na hi rājakulaṃ patto, aññāto labhate yasaṃ;</gatha>
    <gatha type="last">Nāsūro nāpi dummedho, nappamatto kudācanaṃ.</gatha>
    <hangnum nr="1474"/>
    <gatha type="1"> ‘‘Yadāssa sīlaṃ paññañca, soceyyaṃ cādhigacchati;</gatha>
    <gatha type="last">Atha vissasate tyamhi, guyhañcassa na rakkhati.</gatha>
    <hangnum nr="1475"/>
    <gatha type="1"> ‘‘Tulā yathā paggahitā, samadaṇḍā sudhāritā;</gatha>
    <gatha type="last">Ajjhiṭṭho na vikampeyya, sa rājavasatiṃ vase.</gatha>
    <hangnum nr="1476"/>
    <gatha type="1"> ‘‘Tulā yathā paggahitā, samadaṇḍā sudhāritā;</gatha>
    <gatha type="last">Sabbāni abhisambhonto, sa rājavasatiṃ vase.</gatha>
    <hangnum nr="1477"/>
    <gatha type="1"> ‘‘Divā  vā yadi vā rattiṃ, rājakiccesu paṇḍito;</gatha>
    <gatha type="last">Ajjhiṭṭho na vikampeyya, sa rājavasatiṃ vase.</gatha>
    <hangnum nr="1478"/>
    <gatha type="1"> ‘‘Divā  vā yadi vā rattiṃ, rājakiccesu paṇḍito;</gatha>
    <gatha type="last">Sabbāni abhisambhonto, sa rājavasatiṃ vase.</gatha>
    <hangnum nr="1479"/>
    <gatha type="1"> ‘‘Yo cassa sukato maggo, rañño suppaṭiyādito;</gatha>
    <gatha type="last">Na tena vutto gaccheyya, sa rājavasatiṃ vase.</gatha>
    <hangnum nr="1480"/>
    <gatha type="1"> ‘‘Na rañño sadisaṃ <note>[samakaṃ (sī. syā. pī.)]</note> bhuñje, kāmabhoge kudācanaṃ;</gatha>
    <gatha type="last">Sabbattha pacchato gacche, sa rājavasatiṃ vase.</gatha>
    <hangnum nr="1481"/>
    <gatha type="1"> ‘‘Na  rañño sadisaṃ vatthaṃ, na mālaṃ na vilepanaṃ;</gatha>
    <gatha type="2">Ākappaṃ sarakuttiṃ vā, na rañño sadisamācare;</gatha>
    <gatha type="last">Aññaṃ kareyya ākappaṃ, sa rājavasatiṃ vase.</gatha>
    <hangnum nr="1482"/>
    <gatha type="1"> ‘‘Kīḷe rājā amaccehi, bhariyāhi parivārito;</gatha>
    <gatha type="last">Nāmacco rājabhariyāsu, bhāvaṃ kubbetha paṇḍito.</gatha>
    <hangnum nr="1483"/>
    <gatha type="1"> ‘‘Anuddhato acapalo, nipako saṃvutindriyo;</gatha>
    <gatha type="last">Manopaṇidhisampanno, sa rājavasatiṃ vase.</gatha>
    <hangnum nr="1484"/>
    <gatha type="1"> ‘‘Nāssa bhariyāhi kīḷeyya, na manteyya rahogato;</gatha>
    <gatha type="last">Nāssa kosā dhanaṃ gaṇhe, sa rājavasatiṃ vase.</gatha>
    <hangnum nr="1485"/>
    <gatha type="1"> ‘‘Na niddaṃ bahu maññeyya <note>[na niddannaṃ bahuṃ maññe (sī. pī.)]</note>, na madāya suraṃ pive;</gatha>
    <gatha type="last">Nāssa dāye mige haññe, sa rājavasatiṃ vase.</gatha>
    <hangnum nr="1486"/>
    <gatha type="1"> ‘‘Nāssa pīṭhaṃ na pallaṅkaṃ, na kocchaṃ na nāvaṃ <note>[nāgaṃ (sī. pī.)]</note> rathaṃ;</gatha>
    <gatha type="last">Sammatomhīti  ārūhe, sa rājavasatiṃ vase.</gatha>
    <hangnum nr="1487"/>
    <gatha type="1"> ‘‘Nātidūre bhaje <note>[bhave (sī. pī.)]</note> rañño, nāccāsanne vicakkhaṇo;</gatha>
    <gatha type="last">Sammukhañcassa tiṭṭheyya, sandissanto sabhattuno.</gatha>
    <hangnum nr="1488"/>
    <gatha type="1"> ‘‘Na ve <note>[me (syā. ka.)]</note> rājā sakhā hoti, na rājā hoti methuno;</gatha>
    <gatha type="last">Khippaṃ kujjhanti rājāno, sūkena’kkhīva ghaṭṭitaṃ.</gatha>
    <hangnum nr="1489"/>
    <gatha type="1"> ‘‘Na pūjito maññamāno, medhāvī paṇḍito naro;</gatha>
    <gatha type="last">Pharusaṃ patimanteyya, rājānaṃ parisaṃgataṃ.</gatha>
    <hangnum nr="1490"/>
    <gatha type="1"> ‘‘Laddhadvāro  labhe dvāraṃ <note>[laddhavārolabhe vāraṃ (pī.)]</note>, neva rājūsu vissase;</gatha>
    <gatha type="last">Aggīva saṃyato tiṭṭhe <note>[aggīva yato tiṭṭheyya (sī. pī.)]</note>, sa rājavasatiṃ vase.</gatha>
    <hangnum nr="1491"/>
    <gatha type="1"> ‘‘Puttaṃ vā bhātaraṃ vā saṃ, sampaggaṇhāti khattiyo;</gatha>
    <gatha type="2">Gāmehi nigamehi vā, raṭṭhehi janapadehi vā;</gatha>
    <gatha type="last">Tuṇhībhūto upekkheyya, na bhaṇe chekapāpakaṃ.</gatha>
    <hangnum nr="1492"/>
    <gatha type="1"> ‘‘Hatthārohe anīkaṭṭhe, rathike pattikārake;</gatha>
    <gatha type="2">Tesaṃ kammāvadānena <note>[kammāpavādena (syā.)]</note>, rājā vaḍḍheti vetanaṃ;</gatha>
    <gatha type="last">Na tesaṃ antarā gacche, sa rājavasatiṃ vase.</gatha>
    <hangnum nr="1493"/>
    <gatha type="1"> ‘‘Cāpovūnudaro dhīro <note>[cāpova oname dhīro (syā.)]</note>, vaṃsovāpi pakampaye;</gatha>
    <gatha type="last">Paṭilomaṃ na vatteyya, sa rājavasatiṃ vase.</gatha>
    <hangnum nr="1494"/>
    <gatha type="1"> ‘‘Cāpovūnudaro  assa, macchovassa ajivhavā <note>[ajivhatā (syā. ka.)]</note>;</gatha>
    <gatha type="last">Appāsī nipako sūro, sa rājavasatiṃ vase.</gatha>
    <hangnum nr="1495"/>
    <gatha type="1"> ‘‘Na  bāḷhaṃ itthiṃ gaccheyya, sampassaṃ tejasaṅkhayaṃ;</gatha>
    <gatha type="last">Kāsaṃ sāsaṃ daraṃ balyaṃ, khīṇamedho nigacchati.</gatha>
    <hangnum nr="1496"/>
    <gatha type="1"> ‘‘Nātivelaṃ pabhāseyya, na tuṇhī sabbadā siyā;</gatha>
    <gatha type="last">Avikiṇṇaṃ mitaṃ vācaṃ, patte kāle udīraye.</gatha>
    <hangnum nr="1497"/>
    <gatha type="1"> ‘‘Akkodhano asaṅghaṭṭo, sacco saṇho apesuṇo;</gatha>
    <gatha type="last">Samphaṃ giraṃ na bhāseyya, sa rājavasatiṃ vase.</gatha>
    <hangnum nr="1498"/>
    <gatha type="1"><note>[ayaṃ gāthā natthi pī. potthake]</note> ‘‘Mātāpettibharo assa, kule jeṭṭhāpacāyiko;</gatha>
    <gatha type="last">Saṇho sakhilasambhāso <note>[hiriottappasampanno (sī. ka.)]</note>, sa rājavasatiṃ vase <note>[ayaṃ gāthā natthi pī. potthake]</note>.</gatha>
    <hangnum nr="1499"/>
    <gatha type="1"> ‘‘Vinīto sippavā danto, katatto niyato mudu;</gatha>
    <gatha type="last">Appamatto suci dakkho, sa rājavasatiṃ vase.</gatha>
    <hangnum nr="1500"/>
    <gatha type="1"> ‘‘Nivātavutti vuddhesu, sappatisso sagāravo;</gatha>
    <gatha type="last">Surato sukhasaṃvāso, sa rājavasatiṃ vase.</gatha>
    <hangnum nr="1501"/>
    <gatha type="1"> ‘‘Ārakā  parivajjeyya, sahituṃ pahitaṃ janaṃ;</gatha>
    <gatha type="last">Bhattāraññevudikkheyya, na ca aññassa rājino.</gatha>
    <hangnum nr="1502"/>
    <gatha type="1"> ‘‘Samaṇe brāhmaṇe cāpi, sīlavante bahussute;</gatha>
    <gatha type="last">Sakkaccaṃ payirupāseyya, sa rājavasatiṃ vase.</gatha>
    <hangnum nr="1503"/>
    <gatha type="1"> ‘‘Samaṇe brāhmaṇe cāpi, sīlavante bahussute;</gatha>
    <gatha type="last">Sakkaccaṃ anuvāseyya, sa rājavasatiṃ vase.</gatha>
    <hangnum nr="1504"/>
    <gatha type="1"> ‘‘Samaṇe brāhmaṇe cāpi, sīlavante bahussute;</gatha>
    <gatha type="last">Tappeyya  annapānena, sa rājavasatiṃ vase.</gatha>
    <hangnum nr="1505"/>
    <gatha type="1"> ‘‘Samaṇe brāhmaṇe cāpi, sīlavante bahussute;</gatha>
    <gatha type="last">Āsajja paññe sevetha, ākaṅkhaṃ vuddhimattano.</gatha>
    <hangnum nr="1506"/>
    <gatha type="1"> ‘‘Dinnapubbaṃ na hāpeyya, dānaṃ samaṇabrāhmaṇe;</gatha>
    <gatha type="last">Na ca kiñci nivāreyya, dānakāle vaṇibbake.</gatha>
    <hangnum nr="1507"/>
    <gatha type="1"> ‘‘Paññavā buddhisampanno, vidhānavidhikovido;</gatha>
    <gatha type="last">Kālaññū samayaññū ca, sa rājavasatiṃ vase.</gatha>
    <hangnum nr="1508"/>
    <gatha type="1"> ‘‘Uṭṭhātā kammadheyyesu, appamatto vicakkhaṇo;</gatha>
    <gatha type="last">Susaṃvihītakammanto, sa rājavasatiṃ vase.</gatha>
    <hangnum nr="1509"/>
    <gatha type="1"> ‘‘Khalaṃ  sālaṃ pasuṃ khettaṃ, gantā cassa abhikkhaṇaṃ;</gatha>
    <gatha type="last">Mitaṃ dhaññaṃ nidhāpeyya, mitaṃva pācaye ghare.</gatha>
    <hangnum nr="1510"/>
    <gatha type="1"> ‘‘Puttaṃ vā bhātaraṃ vā saṃ, sīlesu asamāhitaṃ;</gatha>
    <gatha type="2">Anaṅgavā hi te bālā, yathā petā tatheva te;</gatha>
    <gatha type="last">Coḷañca nesaṃ piṇḍañca, āsīnānaṃ padāpaye.</gatha>
    <hangnum nr="1511"/>
    <gatha type="1"> ‘‘Dāse kammakare pesse, sīlesu susamāhite;</gatha>
    <gatha type="last">Dakkhe uṭṭhānasampanne, ādhipaccamhi ṭhāpaye.</gatha>
    <hangnum nr="1512"/>
    <gatha type="1"> ‘‘Sīlavā ca alolo <note>[alobho (syā. ka.)]</note> ca, anurakkho <note>[anuratto (sī. pī.)]</note> ca rājino;</gatha>
    <gatha type="last">Āvī raho hito tassa, sa rājavasatiṃ vase.</gatha>
    <hangnum nr="1513"/>
    <gatha type="1"> ‘‘Chandaññū  rājino cassa, cittaṭṭho assa rājino;</gatha>
    <gatha type="last">Asaṅkusakavutti’ssa, sa rājavasatiṃ vase.</gatha>
    <hangnum nr="1514"/>
    <gatha type="1"> ‘‘Ucchādaye  ca nhāpaye <note>[acchādane ca nhāpe ca (syā. ka.)]</note>, dhove pāde adhosiraṃ;</gatha>
    <gatha type="last">Āhatopi na kuppeyya, sa rājavasatiṃ vase.</gatha>
    <hangnum nr="1515"/>
    <gatha type="1"> ‘‘Kumbhampañjaliṃ kariyā <note>[kuriyā (sī.)]</note>, cāṭañcāpi <note>[vāyasaṃ vā (sī. pī.)]</note> padakkhiṇaṃ;</gatha>
    <gatha type="last">Kimeva sabbakāmānaṃ, dātāraṃ dhīramuttamaṃ.</gatha>
    <hangnum nr="1516"/>
    <gatha type="1"> ‘‘Yo deti sayanaṃ vatthaṃ, yānaṃ āvasathaṃ gharaṃ;</gatha>
    <gatha type="last">Pajjunnoriva bhūtāni, bhogehi abhivassati.</gatha>
    <hangnum nr="1517"/>
    <gatha type="1"> ‘‘Esayyo rājavasati, vattamāno yathā naro;</gatha>
    <gatha type="last">Ārādhayati rājānaṃ, pūjaṃ labhati bhattusu’’.</gatha>
    <centered>Rājavasati nāma.</centered>
    <hangnum/>
    <paragraph> Antarapeyyālaṃ</paragraph>
    <hangnum nr="1518"/>
    <gatha type="1"> ‘‘Evaṃ samanusāsitvā, ñātisaṅghaṃ vicakkhaṇo;</gatha>
    <gatha type="last">Parikiṇṇo suhadehi, rājānamupasaṅkami.</gatha>
    <hangnum nr="1519"/>
    <gatha type="1"> ‘‘Vanditvā sirasā pāde, katvā ca naṃ padakkhiṇaṃ;</gatha>
    <gatha type="last">Vidhuro avaca rājānaṃ, paggahetvāna añjaliṃ.</gatha>
    <hangnum nr="1520"/>
    <gatha type="1"> ‘‘Ayaṃ maṃ māṇavo neti, kattukāmo <note>[gantukāmo (ka.)]</note> yathāmati;</gatha>
    <gatha type="last">Ñātīnatthaṃ pavakkhāmi, taṃ suṇohi arindama.</gatha>
    <hangnum nr="1521"/>
    <gatha type="1"> ‘‘Putte  ca me udikkhesi, yañca maññaṃ ghare dhanaṃ;</gatha>
    <gatha type="last">Yathā pecca <note>[pacchā (syā. ka.)]</note> na hāyetha, ñātisaṅgho mayī gate.</gatha>
    <hangnum nr="1522"/>
    <gatha type="1"> ‘‘Yatheva khalatī bhūmyā, bhūmyāyeva patiṭṭhati;</gatha>
    <gatha type="last">Evetaṃ khalitaṃ mayhaṃ, etaṃ passāmi accayaṃ’’.</gatha>
    <hangnum nr="1523"/>
    <gatha type="1"> ‘‘Sakkā  na gantuṃ iti mayha hoti, chetvā <note>[jhatvā (sī. pī.)]</note> vadhitvā idha kātiyānaṃ;</gatha>
    <gatha type="last">Idheva hohī iti mayha ruccati, mā tvaṃ agā uttamabhūripañña’’.</gatha>
    <hangnum nr="1524"/>
    <gatha type="1"> ‘‘Mā  hevadhammesu manaṃ paṇīdahi, atthe ca dhamme ca yutto bhavassu;</gatha>
    <gatha type="last">Dhiratthu kammaṃ akusalaṃ anariyaṃ, yaṃ katvā pacchā nirayaṃ vajeyya.</gatha>
    <hangnum nr="1525"/>
    <gatha type="1"> ‘‘Nevesa dhammo na puneta <note>[puneti (syā. ka.)]</note> kiccaṃ, ayiro hi dāsassa janinda issaro;</gatha>
    <gatha type="last">Ghātetuṃ jhāpetuṃ athopi hantuṃ, na ca mayha kodhatthi vajāmi cāhaṃ’’.</gatha>
    <hangnum nr="1526"/>
    <gatha type="1"> ‘‘Jeṭṭhaputtaṃ upaguyha, vineyya hadaye daraṃ;</gatha>
    <gatha type="last">Assupuṇṇehi nettehi, pāvisī so mahāgharaṃ’’.</gatha>
    <hangnum nr="1527"/>
    <gatha type="1"> ‘‘Sālāva sammapatitā <note>[sampamathitā (sī. pī.)]</note>, mālutena pamadditā;</gatha>
    <gatha type="last">Senti puttā ca dārā ca, vidhurassa nivesane.</gatha>
    <hangnum nr="1528"/>
    <gatha type="1"> ‘‘Itthisahassaṃ bhariyānaṃ, dāsisattasatāni ca;</gatha>
    <gatha type="last">Bāhā paggayha pakkanduṃ, vidhurassa nivesane.</gatha>
    <hangnum nr="1529"/>
    <gatha type="1"> ‘‘Orodhā ca kumārā ca, vesiyānā ca brāhmaṇā;</gatha>
    <gatha type="last">Bāhā paggayha pakkanduṃ, vidhurassa nivesane.</gatha>
    <hangnum nr="1530"/>
    <gatha type="1"> ‘‘Hatthārohā  anīkaṭṭhā, rathikā pattikārakā;</gatha>
    <gatha type="last">Bāhā paggayha pakkanduṃ, vidhurassa nivesane.</gatha>
    <hangnum nr="1531"/>
    <gatha type="1"> ‘‘Samāgatā jānapadā, negamā ca samāgatā;</gatha>
    <gatha type="last">Bāhā paggayha pakkanduṃ, vidhurassa nivesane.</gatha>
    <hangnum nr="1532"/>
    <gatha type="1"> ‘‘Itthisahassaṃ bhariyānaṃ, dāsisattasatāni ca;</gatha>
    <gatha type="last">Bāhā paggayha pakkanduṃ, kasmā no vijahissasi.</gatha>
    <hangnum nr="1533"/>
    <gatha type="1"> ‘‘Orodhā ca kumārā ca, dāsisattasatāni ca;</gatha>
    <gatha type="last">Bāhā paggayha pakkanduṃ, kasmā no vijahissasi.</gatha>
    <hangnum nr="1534"/>
    <gatha type="1"> ‘‘Hatthārohā anīkaṭṭhā, dāsisattasatāni ca;</gatha>
    <gatha type="last">Bāhā paggayha pakkanduṃ, kasmā no vijahissasi.</gatha>
    <hangnum nr="1535"/>
    <gatha type="1"> ‘‘Samāgatā  jānapadā, dāsisattasatāni ca;</gatha>
    <gatha type="last">Bāhā paggayha pakkanduṃ, kasmā no vijahissasi’’.</gatha>
    <hangnum nr="1536"/>
    <gatha type="1"> ‘‘Katvā  gharesu kiccāni, anusāsitvā sakaṃ janaṃ;</gatha>
    <gatha type="last">Mittāmacce ca bhacce ca <note>[suhajje (pī. ka.)]</note>, puttadāre ca bandhave.</gatha>
    <hangnum nr="1537"/>
    <gatha type="1"> ‘‘Kammantaṃ saṃvidhetvāna, ācikkhitvā ghare dhanaṃ;</gatha>
    <gatha type="last">Nidhiñca iṇadānañca, puṇṇakaṃ etadabravi.</gatha>
    <hangnum nr="1538"/>
    <gatha type="1"> ‘‘Avasī tuvaṃ mayha tīhaṃ agāre, katāni kiccāni gharesu mayhaṃ;</gatha>
    <gatha type="last">Anusāsitā puttadārā mayā ca, karoma kaccāna <note>[kiccāni (syā. ka.)]</note> yathāmatiṃ te’’.</gatha>
    <hangnum nr="1539"/>
    <gatha type="1"> ‘‘Sace  hi katte anusāsitā te, puttā ca dārā anujīvino ca;</gatha>
    <gatha type="last">Handehi dānī taramānarūpo, dīgho hi addhāpi ayaṃ puratthā.</gatha>
    <hangnum nr="1540"/>
    <gatha type="1"> ‘‘Achambhitova <note>[ayambhitova (sī. pī.)]</note> gaṇhāhi, ājāneyyassa vāladhiṃ;</gatha>
    <gatha type="last">Idaṃ pacchimakaṃ tuyhaṃ, jīvalokassa dassanaṃ’’.</gatha>
    <hangnum nr="1541"/>
    <gatha type="1"> ‘‘Sohaṃ kissa nu bhāyissaṃ, yassa me natthi dukkaṭaṃ;</gatha>
    <gatha type="last">Kāyena vācā manasā, yena gaccheyya duggatiṃ’’.</gatha>
    <hangnum nr="1542"/>
    <gatha type="1"> ‘‘So assarājā vidhuraṃ vahanto, pakkāmi vehāyasamantalikkhe;</gatha>
    <gatha type="last">Sākhāsu selesu asajjamāno, kālāgiriṃ khippamupāgamāsi’’.</gatha>
    <hangnum nr="1543"/>
    <gatha type="1"> ‘‘Itthisahassaṃ bhariyānaṃ, dāsisattasatāni ca;</gatha>
    <gatha type="2">Bāhā paggayha pakkanduṃ, yakkho  brāhmaṇavaṇṇena;</gatha>
    <gatha type="last">Vidhuraṃ ādāya gacchati.</gatha>
    <hangnum nr="1544"/>
    <gatha type="1"> ‘‘Samāgatā  jānapadā, negamā ca samāgatā;</gatha>
    <gatha type="2">Bāhā paggayha pakkanduṃ, yakkho brāhmaṇavaṇṇena;</gatha>
    <gatha type="last">Vidhuraṃ ādāya gacchati.</gatha>
    <hangnum nr="1545"/>
    <gatha type="1"> ‘‘Itthisahassaṃ bhariyānaṃ, dāsisattasatāni ca;</gatha>
    <gatha type="last">Bāhā paggayha pakkanduṃ, paṇḍito so kuhiṃ gato.</gatha>
    <hangnum nr="1546"/>
    <gatha type="1"> ‘‘Samāgatā jānapadā, negamā ca samāgatā;</gatha>
    <gatha type="last">Bāhā paggayha pakkanduṃ, paṇḍito so kuhiṃ gato’’.</gatha>
    <hangnum nr="1547"/>
    <gatha type="1"> ‘‘Sace so sattarattena, nāgacchissati paṇḍito;</gatha>
    <gatha type="last">Sabbe aggiṃ pavekkhāma <note>[pavissāma (syā.)]</note>, natthattho jīvitena no’’.</gatha>
    <hangnum nr="1548"/>
    <gatha type="1"> ‘‘Paṇḍito ca viyatto ca, vibhāvī ca vicakkhaṇo;</gatha>
    <gatha type="last">Khippaṃ mociya attānaṃ, mā bhāyitthāgamissati’’ <note>[khippaṃ mocessata’ttānaṃ, mā bhātha āgamissati (sī. pī.)]</note>.</gatha>
    <centered>Antarapeyyālaṃ nāma.</centered>
    <hangnum/>
    <paragraph> Sādhunaradhammakaṇḍaṃ</paragraph>
    <hangnum nr="1549"/>
    <gatha type="1"> ‘‘So  tattha gantvāna vicintayanto, uccāvacā cetanakā <note>[cetanatā (ka.)]</note> bhavanti;</gatha>
    <gatha type="last">Nayimassa jīvena mamatthi kiñci, hantvānimaṃ  hadayamānayissaṃ’’ <note>[ādiyissaṃ (sī. pī.)]</note>.</gatha>
    <hangnum nr="1550"/>
    <gatha type="1"> ‘‘So tattha gantvā pabbatantarasmiṃ <note>[pabbatapādasmiṃ (ka.)]</note>, anto pavisitvāna paduṭṭhacitto;</gatha>
    <gatha type="last">Asaṃvutasmiṃ jagatippadese, adhosiraṃ dhārayi kātiyāno.</gatha>
    <hangnum nr="1551"/>
    <gatha type="1"> ‘‘So lambamāno narake papāte, mahabbhaye lomahaṃse vidugge;</gatha>
    <gatha type="last">Asantasanto kurūnaṃ kattuseṭṭho, iccabravi puṇṇakaṃ nāma yakkhaṃ.</gatha>
    <hangnum nr="1552"/>
    <gatha type="1"> ‘‘Ariyāvakāsosi  anariyarūpo, asaññato saññatasannikāso;</gatha>
    <paragraph>Accāhitaṃ kammaṃ karosi ludraṃ, bhāve ca te kusalaṃ natthi kiñci.</paragraph>
    <hangnum nr="1553"/>
    <gatha type="1"> ‘‘Yaṃ maṃ papātasmiṃ papātumicchasi, ko nu tavattho maraṇena mayhaṃ;</gatha>
    <gatha type="last">Amānusasseva tavajja vaṇṇo, ācikkha me tvaṃ katamāsi devatā’’.</gatha>
    <hangnum nr="1554"/>
    <gatha type="1"> ‘‘Yadi te suto puṇṇako nāma yakkho, rañño kuverassa hi so sajibbo <note>[sajīvo (sī. pī.)]</note>;</gatha>
    <gatha type="last">Bhūmindharo  varuṇo nāma nāgo, brahā sucī vaṇṇabalūpapanno.</gatha>
    <hangnum nr="1555"/>
    <gatha type="1"> ‘‘Tassānujaṃ dhītaraṃ kāmayāmi, irandhatī nāma sā nāgakaññā;</gatha>
    <gatha type="last">Tassā sumajjhāya piyāya hetu, patārayiṃ tuyha vadhāya dhīra’’.</gatha>
    <hangnum nr="1556"/>
    <gatha type="1"> ‘‘Mā heva tvaṃ <note>[te (syā. ka.)]</note> yakkha ahosi mūḷho, naṭṭhā bahū duggahītena loke <note>[lokā (sī. syā. ka.)]</note>;</gatha>
    <gatha type="last">Kiṃ te sumajjhāya piyāya kiccaṃ, maraṇena me iṅgha suṇomi <note>[suṇoma (sī. pī.)]</note> sabbaṃ’’.</gatha>
    <hangnum nr="1557"/>
    <gatha type="1"> ‘‘Mahānubhāvassa mahoragassa, dhītukāmo ñātibhato <note>[ñātigato (pī.)]</note> hamasmi;</gatha>
    <gatha type="last">Taṃ yācamānaṃ sasuro avoca, yathā mamaññiṃsu sukāmanītaṃ.</gatha>
    <hangnum nr="1558"/>
    <gatha type="1"> ‘‘Dajjemu  kho te sutanuṃ sunettaṃ, sucimhitaṃ candanalittagattaṃ;</gatha>
    <gatha type="2">Sace tuvaṃ hadayaṃ paṇḍitassa, dhammena laddhā idha māharesi;</gatha>
    <gatha type="last">Etena vittena kumāri labbhā, naññaṃ dhanaṃ uttari patthayāma.</gatha>
    <hangnum nr="1559"/>
    <gatha type="1"> ‘‘Evaṃ  na mūḷhosmi suṇohi katte, na cāpi me duggahitatthi kiñci;</gatha>
    <gatha type="last">Hadayena te dhammaladdhena nāgā, irandhatiṃ nāgakaññaṃ dadanti.</gatha>
    <hangnum nr="1560"/>
    <gatha type="1"> ‘‘Tasmā ahaṃ tuyhaṃ vadhāya yutto, evaṃ mamattho maraṇena tuyhaṃ;</gatha>
    <gatha type="last">Idheva taṃ narake pātayitvā, hantvāna taṃ hadayamānayissaṃ’’.</gatha>
    <hangnum nr="1561"/>
    <gatha type="1"> ‘‘Khippaṃ mamaṃ uddhara kātiyāna, hadayena me yadi te atthi kiccaṃ;</gatha>
    <gatha type="last">Ye kecime sādhunarassa dhammā, sabbeva te pātukaromi ajja’’.</gatha>
    <hangnum nr="1562"/>
    <gatha type="1"> ‘‘So  puṇṇako kurūnaṃ kattuseṭṭhaṃ, nagamuddhani khippaṃ patiṭṭhapetvā;</gatha>
    <gatha type="last">Assatthamāsīnaṃ samekkhiyāna, paripucchi kattāramanomapaññaṃ.</gatha>
    <hangnum nr="1563"/>
    <gatha type="1"> ‘‘Samuddhato mesi tuvaṃ papātā, hadayena te ajja mamatthi kiccaṃ;</gatha>
    <gatha type="last">Ye kecime sādhunarassa dhammā, sabbeva me pātukarohi ajja’’.</gatha>
    <hangnum nr="1564"/>
    <gatha type="1"> ‘‘Samuddhato  tyasmi ahaṃ papātā, hadayena me yadi te atthi kiccaṃ;</gatha>
    <gatha type="last">Ye kecime sādhunarassa dhammā, sabbeva te pātukaromi ajja’’.</gatha>
    <hangnum nr="1565"/>
    <gatha type="1"> ‘‘Yātānuyāyī  ca bhavāhi māṇava, allañca <note>[addañca (sī. pī.)]</note> pāṇiṃ parivajjayassu;</gatha>
    <gatha type="last">Mā cassu mittesu kadāci dubbhī, mā ca vasaṃ asatīnaṃ nigacche’’.</gatha>
    <hangnum nr="1566"/>
    <gatha type="1"> ‘‘Kathaṃ nu yātaṃ anuyāyī hoti, allañca pāṇiṃ dahate kathaṃ so;</gatha>
    <gatha type="last">Asatī ca kā ko pana mittadubbho, akkhāhi me pucchito etamatthaṃ’’.</gatha>
    <hangnum nr="1567"/>
    <gatha type="1"> ‘‘Asanthutaṃ <note>[asandhavaṃ (syā. ka.)]</note> nopi ca diṭṭhapubbaṃ, yo āsanenāpi nimantayeyya;</gatha>
    <gatha type="last">Tasseva atthaṃ puriso kareyya, yātānuyāyīti tamāhu paṇḍitā.</gatha>
    <hangnum nr="1568"/>
    <gatha type="1"> ‘‘Yassekarattampi ghare vaseyya, yatthannapānaṃ puriso labheyya;</gatha>
    <gatha type="last">Na tassa pāpaṃ manasāpi cintaye, adubbhī  pāṇiṃ dahate mittadubbho.</gatha>
    <hangnum nr="1569"/>
    <gatha type="1"> ‘‘Yassa rukkhassa chāyāya, nisīdeyya sayeyya vā;</gatha>
    <gatha type="last">Na tassa sākhaṃ bhañjeyya, mittadubbho hi pāpako.</gatha>
    <hangnum nr="1570"/>
    <gatha type="1"> ‘‘Puṇṇampi cemaṃ pathaviṃ dhanena, dajjitthiyā puriso sammatāya;</gatha>
    <gatha type="last">Laddhā khaṇaṃ atimaññeyya tampi, tāsaṃ vasaṃ asatīnaṃ na gacche.</gatha>
    <hangnum nr="1571"/>
    <gatha type="1"> ‘‘Evaṃ kho yātaṃ anuyāyī hoti, allañca pāṇiṃ dahate punevaṃ;</gatha>
    <gatha type="last">Asatī ca sā so pana mittadubbho, so dhammiko hoti jahassu adhammaṃ’’.</gatha>
    <centered>Sādhunaradhammakaṇḍaṃ nāma.</centered>
    <hangnum/>
    <paragraph> Kālāgirikaṇḍaṃ</paragraph>
    <hangnum nr="1572"/>
    <gatha type="1"> ‘‘Avasiṃ  ahaṃ tuyhaṃ tīhaṃ agāre, annena pānena upaṭṭhitosmi;</gatha>
    <gatha type="last">Mitto mamāsī visajjāmahaṃ taṃ, kāmaṃ gharaṃ uttamapañña gaccha.</gatha>
    <hangnum nr="1573"/>
    <gatha type="1"> ‘‘Api hāyatu nāgakulā <note>[nāgakulassa (sī. syā. pī.)]</note> attho, alampi me nāgakaññāya hotu;</gatha>
    <gatha type="last">So tvaṃ sakeneva subhāsitena, muttosi me ajja vadhāya pañña’’.</gatha>
    <hangnum nr="1574"/>
    <gatha type="1"> ‘‘Handa  tuvaṃ yakkha mamampi nehi, sasuraṃ te <note>[sassuraṃ nu te (sī. syā. pī. ka.)]</note> atthaṃ mayi carassu;</gatha>
    <gatha type="last">Mayañca nāgādhipatiṃ vimānaṃ, dakkhemu nāgassa adiṭṭhapubbaṃ’’.</gatha>
    <hangnum nr="1575"/>
    <gatha type="1"> ‘‘Yaṃ ve narassa ahitāya assa, na taṃ pañño arahati dassanāya;</gatha>
    <gatha type="last">Atha kena vaṇṇena amittagāmaṃ, tuvamicchasi uttamapañña gantuṃ’’.</gatha>
    <hangnum nr="1576"/>
    <gatha type="1"> ‘‘Addhā pajānāmi ahampi etaṃ, na taṃ pañño arahati dassanāya;</gatha>
    <gatha type="last">Pāpañca me natthi kataṃ kuhiñci, tasmā na saṅke maraṇāgamāya’’.</gatha>
    <hangnum nr="1577"/>
    <gatha type="1"> ‘‘Handa ca ṭhānaṃ atulānubhāvaṃ, mayā saha dakkhasi ehi katte;</gatha>
    <gatha type="last">Yatthacchati naccagītehi nāgo, rājā yathā vessavaṇo naḷiññaṃ <note>[niḷiññaṃ (syā.), niḷaññaṃ (ka.)]</note>.</gatha>
    <hangnum nr="1578"/>
    <gatha type="1"> ‘‘Taṃ  nāgakaññā caritaṃ gaṇena, nikīḷitaṃ niccamaho ca rattiṃ;</gatha>
    <gatha type="last">Pahūtamālyaṃ <note>[bahuttamallaṃ (ka.)]</note> bahupupphachannaṃ <note>[bahupupphasañchannaṃ (ka.)]</note>, obhāsatī  vijjurivantalikkhe.</gatha>
    <hangnum nr="1579"/>
    <gatha type="1"> ‘‘Annena pānena upetarūpaṃ, naccehi gītehi ca vāditehi;</gatha>
    <gatha type="last">Paripūraṃ kaññāhi alaṅkatāhi, upasobhati vatthapilandhanena <note>[vatthapilandhanehi (ka.)]</note>.</gatha>
    <hangnum nr="1580"/>
    <gatha type="1"> ‘‘So puṇṇako kurūnaṃ kattuseṭṭhaṃ, nisīdayī pacchato āsanasmiṃ;</gatha>
    <gatha type="last">Ādāya kattāramanomapaññaṃ, upānayī bhavanaṃ nāgarañño.</gatha>
    <hangnum nr="1581"/>
    <gatha type="1"> ‘‘Patvāna ṭhānaṃ atulānubhāvaṃ, aṭṭhāsi kattā pacchato puṇṇakassa;</gatha>
    <gatha type="last">Sāmaggi pekkhamāno <note>[sāmaggipekkhī pana (sī. syā. pī.)]</note> nāgarājā, pubbeva jāmātaramajjhabhāsatha’’.</gatha>
    <hangnum nr="1582"/>
    <gatha type="1"> ‘‘Yannu tuvaṃ agamā maccalokaṃ, anvesamāno hadayaṃ paṇḍitassa;</gatha>
    <gatha type="last">Kacci samiddhena idhānupatto, ādāya kattāramanomapaññaṃ’’.</gatha>
    <hangnum nr="1583"/>
    <gatha type="1"> ‘‘Ayañhi so āgato yaṃ tvamicchasi, dhammena laddho mama dhammapālo;</gatha>
    <gatha type="last">Taṃ passatha sammukhā <note>[taṃ passa dhammaṃ samukhā (ka.)]</note> bhāsamānaṃ, sukho  have <note>[bhave (pī.)]</note> sappurisehi saṅgamo’’.</gatha>
    <centered>Kālāgirikaṇḍaṃ nāma.</centered>
    <hangnum nr="1584"/>
    <gatha type="1"> ‘‘Adiṭṭhapubbaṃ  disvāna, macco maccubhayaṭṭito <note>[bhayaddito (sī. pī.)]</note>;</gatha>
    <gatha type="last">Byamhito nābhivādesi, nayidaṃ paññavatāmiva’’.</gatha>
    <hangnum nr="1585"/>
    <gatha type="1"> ‘‘Na camhi byamhito nāga, na ca maccubhayaṭṭito;</gatha>
    <gatha type="last">Na vajjho abhivādeyya, vajjhaṃ vā nābhivādaye.</gatha>
    <hangnum nr="1586"/>
    <gatha type="1"> ‘‘Kathaṃ no abhivādeyya, abhivādāpayetha ve;</gatha>
    <gatha type="last">Yaṃ naro hantumiccheyya, taṃ kammaṃ nupapajjati’’.</gatha>
    <hangnum nr="1587"/>
    <gatha type="1"> ‘‘Evametaṃ  yathā brūsi, saccaṃ bhāsasi paṇḍita;</gatha>
    <gatha type="last">Na vajjho abhivādeyya, vajjhaṃ vā nābhivādaye.</gatha>
    <hangnum nr="1588"/>
    <gatha type="1"> ‘‘Kathaṃ no abhivādeyya, abhivādāpayetha ve;</gatha>
    <gatha type="last">Yaṃ naro hantumiccheyya, taṃ kammaṃ nupapajjati’’.</gatha>
    <hangnum nr="1589"/>
    <gatha type="1"> ‘‘Asassataṃ sassataṃ nu tavayidaṃ, iddhījutībalavīriyūpapatti <note>[iddhiṃ jutiṃ balaṃ vīriyūpapatti (ka.)]</note>;</gatha>
    <gatha type="last">Pucchāmi taṃ nāgarājetamatthaṃ, kathaṃ nu te laddhamidaṃ vimānaṃ.</gatha>
    <hangnum nr="1590"/>
    <gatha type="1"> ‘‘Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;</gatha>
    <gatha type="last">Akkhāhi me nāgarājetamatthaṃ, yatheva te laddhamidaṃ vimānaṃ.</gatha>
    <hangnum nr="1591"/>
    <gatha type="1"> ‘‘Nādhiccaladdhaṃ  na pariṇāmajaṃ me, na sayaṃkataṃ nāpi devehi dinnaṃ;</gatha>
    <gatha type="last">Sakehi kammehi apāpakehi, puññehi me laddhamidaṃ vimānaṃ’’.</gatha>
    <hangnum nr="1592"/>
    <gatha type="1"> ‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;</gatha>
    <gatha type="last">Iddhījutībalavīriyūpapatti, idañca te nāga mahāvimānaṃ’’.</gatha>
    <hangnum nr="1593"/>
    <gatha type="1"> ‘‘Ahañca  bhariyā ca manussaloke, saddhā ubho dānapatī ahumhā;</gatha>
    <gatha type="last">Opānabhūtaṃ me gharaṃ tadāsi, santappitā samaṇabrāhmaṇā ca.</gatha>
    <hangnum nr="1594"/>
    <gatha type="1"> ‘‘Mālañca gandhañca vilepanañca, padīpiyaṃ seyyamupassayañca;</gatha>
    <gatha type="last">Acchādanaṃ sāyanamannapānaṃ, sakkacca dānāni adamha tattha.</gatha>
    <hangnum nr="1595"/>
    <gatha type="1"> ‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;</gatha>
    <gatha type="last">Iddhījutībalavīriyūpapatti, idañca me dhīra mahāvimānaṃ’.</gatha>
    <hangnum nr="1596"/>
    <gatha type="1"> ‘‘Evaṃ  ce te laddhamidaṃ vimānaṃ, jānāsi puññānaṃ phalūpapattiṃ;</gatha>
    <gatha type="last">Tasmā hi dhammaṃ cara appamatto, yathā vimānaṃ puna māvasesi’.</gatha>
    <hangnum nr="1597"/>
    <gatha type="1"> ‘‘Nayidha santi samaṇabrāhmaṇā ca, yesannapānāni dademu katte;</gatha>
    <gatha type="last">Akkhāhi me pucchito etamatthaṃ, yathā vimānaṃ puna māvasema’’.</gatha>
    <hangnum nr="1598"/>
    <gatha type="1"> ‘‘Bhogī hi te santi idhūpapannā, puttā ca dārā anujīvino ca;</gatha>
    <gatha type="last">Tesu tuvaṃ vacasā kammunā ca, asampaduṭṭho ca bhavāhi niccaṃ.</gatha>
    <hangnum nr="1599"/>
    <gatha type="1"> ‘‘Evaṃ tuvaṃ nāga asampadosaṃ, anupālaya vacasā kammunā ca;</gatha>
    <gatha type="last">Ṭhatvā idha yāvatāyukaṃ vimāne, uddhaṃ ito gacchasi devalokaṃ’’.</gatha>
    <hangnum nr="1600"/>
    <gatha type="1"> ‘‘Addhā  hi so socati rājaseṭṭho, tayā vinā yassa tuvaṃ sajibbo;</gatha>
    <gatha type="last">Dukkhūpanītopi tayā samecca, vindeyya poso sukhamāturopi’’.</gatha>
    <hangnum nr="1601"/>
    <gatha type="1"> ‘‘Addhā  sataṃ bhāsasi nāga dhammaṃ, anuttaraṃ atthapadaṃ suciṇṇaṃ;</gatha>
    <gatha type="last">Etādisiyāsu hi āpadāsu, paññāyate mādisānaṃ viseso’’.</gatha>
    <hangnum nr="1602"/>
    <gatha type="1"> ‘‘Akkhāhi  no tāyaṃ mudhā nu laddho, akkhehi no tāyaṃ ajesi jūte;</gatha>
    <gatha type="last">Dhammena laddho iti tāyamāha <note>[mā’ya’māha (syā.)]</note>, kathaṃ nu tvaṃ hatthamimassa māgato’’.</gatha>
    <hangnum nr="1603"/>
    <gatha type="1"> ‘‘Yo missaro tattha ahosi rājā, tamāyamakkhehi ajesi jūte;</gatha>
    <gatha type="last">So maṃ jito rājā imassadāsi, dhammena laddhosmi asāhasena.</gatha>
    <hangnum nr="1604"/>
    <gatha type="1"> ‘‘Mahorago attamano udaggo, sutvāna dhīrassa subhāsitāni;</gatha>
    <gatha type="last">Hatthe gahetvāna anomapaññaṃ, pāvekkhi bhariyāya tadā sakāse.</gatha>
    <hangnum nr="1605"/>
    <gatha type="1"> ‘‘Yena tvaṃ vimale paṇḍu, yena bhattaṃ na ruccati;</gatha>
    <gatha type="last">Na ca me tādiso vaṇṇo, ayameso tamonudo.</gatha>
    <hangnum nr="1606"/>
    <gatha type="1"> ‘‘Yassa te hadayenattho, āgatāyaṃ pabhaṅkaro;</gatha>
    <gatha type="last">Tassa vākyaṃ nisāmehi, dullabhaṃ dassanaṃ puna.</gatha>
    <hangnum nr="1607"/>
    <gatha type="1"> ‘‘Disvāna  taṃ vimalā bhūripaññaṃ, dasaṅgulī añjaliṃ paggahetvā;</gatha>
    <gatha type="last">Haṭṭhena bhāvena patītarūpā, iccabravi kurūnaṃ kattuseṭṭhaṃ.</gatha>
    <hangnum nr="1608"/>
    <gatha type="1"> ‘‘Adiṭṭhapubbaṃ disvāna, macco maccubhayaṭṭito;</gatha>
    <gatha type="last">Byamhito nābhivādesi, nayidaṃ paññavatāmiva’’.</gatha>
    <hangnum nr="1609"/>
    <gatha type="1"> ‘‘Na  camhi byamhito nāgi, na ca maccubhayaṭṭito;</gatha>
    <gatha type="last">Na vajjho abhivādeyya, vajjhaṃ vā nābhivādaye.</gatha>
    <hangnum nr="1610"/>
    <gatha type="1"> ‘‘Kathaṃ no abhivādeyya, abhivādāpayetha ve;</gatha>
    <gatha type="last">Yaṃ naro hantumiccheyya, taṃ kammaṃ nupapajjati’’.</gatha>
    <hangnum nr="1611"/>
    <gatha type="1"> ‘‘Evametaṃ yathā brūsi, saccaṃ bhāsasi paṇḍita;</gatha>
    <gatha type="last">Na vajjho abhivādeyya, vajjhaṃ vā nābhivādaye.</gatha>
    <hangnum nr="1612"/>
    <gatha type="1"> ‘‘Kathaṃ no abhivādeyya, abhivādāpayetha ve;</gatha>
    <gatha type="last">Yaṃ naro hantumiccheyya, taṃ kammaṃ nupapajjati’’.</gatha>
    <hangnum nr="1613"/>
    <gatha type="1"> ‘‘Asassataṃ sassataṃ nu tavayidaṃ, iddhījutībalavīriyūpapatti;</gatha>
    <gatha type="last">Pucchāmi taṃ nāgakaññetamatthaṃ, kathaṃ nu te laddhamidaṃ vimānaṃ.</gatha>
    <hangnum nr="1614"/>
    <gatha type="1"> ‘‘Adhiccaladdhaṃ pariṇāmajaṃ te, sayaṃkataṃ udāhu devehi dinnaṃ;</gatha>
    <gatha type="last">Akkhāhi  me nāgakaññetamatthaṃ, yatheva te laddhamidaṃ vimānaṃ’’.</gatha>
    <hangnum nr="1615"/>
    <gatha type="1"> ‘‘Nādhiccaladdhaṃ na pariṇāmajaṃ me, na sayaṃ kataṃ nāpi devehi dinnaṃ;</gatha>
    <gatha type="last">Sakehi kammehi apāpakehi, puññehi me laddhamidaṃ vimānaṃ’’.</gatha>
    <hangnum nr="1616"/>
    <gatha type="1"> ‘‘Kiṃ te vataṃ kiṃ pana brahmacariyaṃ, kissa suciṇṇassa ayaṃ vipāko;</gatha>
    <gatha type="last">Iddhījutībalavīriyūpapatti, idañca te nāgi mahāvimānaṃ’’.</gatha>
    <hangnum nr="1617"/>
    <gatha type="1"> ‘‘Ahañca  kho sāmiko cāpi mayhaṃ, saddhā ubho dānapatī ahumhā;</gatha>
    <gatha type="last">Opānabhūtaṃ me gharaṃ tadāsi, santappitā samaṇabrāhmaṇā ca.</gatha>
    <hangnum nr="1618"/>
    <gatha type="1"> ‘‘Mālañca  gandhañca vilepanañca, padīpiyaṃ seyyamupassayañca;</gatha>
    <gatha type="last">Acchādanaṃ sāyanamannapānaṃ, sakkaccaṃ dānāni adamha tattha.</gatha>
    <hangnum nr="1619"/>
    <gatha type="1"> ‘‘Taṃ me vataṃ taṃ pana brahmacariyaṃ, tassa suciṇṇassa ayaṃ vipāko;</gatha>
    <gatha type="last">Iddhījutībalavīriyūpapatti , idañca me dhīra mahāvimānaṃ’’.</gatha>
    <hangnum nr="1620"/>
    <gatha type="1"> ‘‘Evaṃ ce te laddhamidaṃ vimānaṃ, jānāsi puññānaṃ phalūpapattiṃ;</gatha>
    <gatha type="last">Tasmā hi dhammaṃ cara appamattā, yathā vimānaṃ puna māvasesi’’.</gatha>
    <hangnum nr="1621"/>
    <gatha type="1"> ‘‘Nayidha santi samaṇabrāhmaṇā ca, yesannapānāni dademu katte;</gatha>
    <gatha type="last">Akkhāhi me pucchito etamatthaṃ, yathā vimānaṃ puna māvasema’’.</gatha>
    <hangnum nr="1622"/>
    <gatha type="1"> ‘‘Bhogī hi te santi idhūpapannā, puttā ca dārā anujīvino ca;</gatha>
    <gatha type="last">Tesu tuvaṃ vacasā kammunā ca, asampaduṭṭhā ca bhavāhi niccaṃ.</gatha>
    <hangnum nr="1623"/>
    <gatha type="1"> ‘‘Evaṃ tuvaṃ nāgi asampadosaṃ, anupālaya vacasā kammunā ca;</gatha>
    <gatha type="last">Ṭhatvā idha yāvatāyukaṃ vimāne, uddhaṃ ito gacchasi devalokaṃ’’.</gatha>
    <hangnum nr="1624"/>
    <gatha type="1"> ‘‘Addhā hi so socati rājaseṭṭho, tayā vinā yassa tuvaṃ sajibbo;</gatha>
    <gatha type="last">Dukkhūpanītopi  tayā samecca, vindeyya poso sukhamāturopi’’.</gatha>
    <hangnum nr="1625"/>
    <gatha type="1"> ‘‘Addhā  sataṃ bhāsasi nāgi dhammaṃ, anuttaraṃ atthapadaṃ suciṇṇaṃ;</gatha>
    <gatha type="last">Etādisiyāsu hi āpadāsu, paññāyate mādisānaṃ viseso’’.</gatha>
    <hangnum nr="1626"/>
    <gatha type="1"> ‘‘Akkhāhi no tāyaṃ mudhā nu laddho, akkhehi no tāyaṃ ajesi jūte;</gatha>
    <gatha type="last">Dhammena laddho iti tāyamāha, kathaṃ nu tvaṃ hatthamimassa māgato’’.</gatha>
    <hangnum nr="1627"/>
    <gatha type="1"> ‘‘Yo missaro tattha ahosi rājā, tamāyamakkhehi ajesi jūte;</gatha>
    <gatha type="last">So maṃ jito rājā imassadāsi, dhammena laddhosmi asāhasena.</gatha>
    <hangnum nr="1628"/>
    <gatha type="1"> ‘‘Yatheva varuṇo nāgo, pañhaṃ pucchittha paṇḍitaṃ;</gatha>
    <gatha type="last">Tatheva nāgakaññāpi, pañhaṃ pucchittha paṇḍitaṃ.</gatha>
    <hangnum nr="1629"/>
    <gatha type="1"> ‘‘Yatheva varuṇaṃ nāgaṃ, dhīro tosesi pucchito;</gatha>
    <gatha type="last">Tatheva nāgakaññampi, dhīro tosesi pucchito.</gatha>
    <hangnum nr="1630"/>
    <gatha type="1"> ‘‘Ubhopi te attamane viditvā, mahoragaṃ nāgakaññañca dhīro <note>[vidhūro (ka.)]</note>;</gatha>
    <gatha type="last">Achambhī  abhīto alomahaṭṭho, iccabravi varuṇaṃ nāgarājānaṃ.</gatha>
    <hangnum nr="1631"/>
    <gatha type="1"> ‘‘Mā rodhayi <note>[mā heṭhayi (pī.)]</note> nāga āyāhamasmi, yena tavattho idaṃ sarīraṃ;</gatha>
    <gatha type="last">Hadayena maṃsena karohi kiccaṃ, sayaṃ karissāmi yathāmati te’’.</gatha>
    <hangnum nr="1632"/>
    <gatha type="1"> ‘‘Paññā  have hadayaṃ paṇḍitānaṃ, te tyamha paññāya mayaṃ sutuṭṭhā;</gatha>
    <gatha type="last">Anūnanāmo labhatajja dāraṃ, ajjeva taṃ kuruyo pāpayātu’’.</gatha>
    <hangnum nr="1633"/>
    <gatha type="1"> ‘‘Sa  puṇṇako attamano udaggo, irandhatiṃ nāgakaññaṃ labhitvā;</gatha>
    <gatha type="last">Haṭṭhena bhāvena patītarūpo, iccabravi kurūnaṃ kattuseṭṭhaṃ.</gatha>
    <hangnum nr="1634"/>
    <gatha type="1"> ‘‘Bhariyāya maṃ tvaṃ akari samaṅgiṃ, ahañca te vidhura karomi kiccaṃ;</gatha>
    <gatha type="last">Idañca te maṇiratanaṃ dadāmi, ajjeva taṃ kuruyo pāpayāmi’’.</gatha>
    <hangnum nr="1635"/>
    <gatha type="1"> ‘‘Ajeyyamesā tava hotu metti, bhariyāya  kaccāna piyāya saddhiṃ;</gatha>
    <gatha type="last">Ānandi vitto <note>[ānandacitto (syā. pī.)]</note> sumano patīto, datvā maṇiṃ mañca nayindapatthaṃ.</gatha>
    <hangnum nr="1636"/>
    <gatha type="1"> ‘‘Sa puṇṇako kurūnaṃ kattuseṭṭhaṃ, nisīdayī purato āsanasmiṃ;</gatha>
    <gatha type="last">Ādāya kattāramanomapaññaṃ, upānayī nagaraṃ indapatthaṃ.</gatha>
    <hangnum nr="1637"/>
    <gatha type="1"> ‘‘Mano manussassa yathāpi gacche, tatopissa khippataraṃ <note>[tatopi saṃkhippataraṃ (sī. pī.)]</note> ahosi;</gatha>
    <gatha type="last">Sa puṇṇako kurūnaṃ kattuseṭṭhaṃ, upānayī nagaraṃ indapatthaṃ’’.</gatha>
    <hangnum nr="1638"/>
    <gatha type="1"> ‘‘Etindapatthaṃ nagaraṃ padissati, rammāni ca ambavanāni bhāgaso;</gatha>
    <gatha type="last">Ahañca bhariyāya samaṅgibhūto, tuvañca pattosi sakaṃ niketaṃ’’.</gatha>
    <hangnum nr="1639"/>
    <gatha type="1"> ‘‘Sa puṇṇako kurūnaṃ kattuseṭṭhaṃ, oropiya dhammasabhāya majjhe;</gatha>
    <gatha type="last">Ājaññamāruyha anomavaṇṇo, pakkāmi  vehāyasamantalikkhe.</gatha>
    <hangnum nr="1640"/>
    <gatha type="1"> ‘‘Taṃ  disvā rājā paramappatīto, uṭṭhāya bāhāhi palissajitvā;</gatha>
    <gatha type="last">Avikampayaṃ dhammasabhāya majjhe, nisīdayī pamukhamāsanasmiṃ’’.</gatha>
    <hangnum nr="1641"/>
    <gatha type="1"> ‘‘Tvaṃ no vinetāsi rathaṃva naddhaṃ, nandanti taṃ kuruyo dassanena;</gatha>
    <gatha type="last">Akkhāhi me pucchito etamatthaṃ, kathaṃ pamokkho ahu māṇavassa’’.</gatha>
    <hangnum nr="1642"/>
    <gatha type="1"> ‘‘Yaṃ māṇavotyābhivadī janinda, na so manusso naravīraseṭṭha;</gatha>
    <gatha type="last">Yadi te suto puṇṇako nāma yakkho, rañño kuverassa hi so sajibbo.</gatha>
    <hangnum nr="1643"/>
    <gatha type="1"> ‘‘Bhūmindharo varuṇo nāma nāgo, brahā sucī vaṇṇabalūpapanno;</gatha>
    <gatha type="last">Tassānujaṃ dhītaraṃ kāmayāno, irandhatī nāma sā nāgakaññā.</gatha>
    <hangnum nr="1644"/>
    <gatha type="1"> ‘‘Tassā sumajjhāya piyāya hetu, patārayittha maraṇāya mayhaṃ;</gatha>
    <gatha type="last">So ceva bhariyāya samaṅgibhūto, ahañca  anuññāto maṇi ca laddho’’.</gatha>
    <hangnum nr="1645"/>
    <gatha type="1"> ‘‘Rukkho hi mayhaṃ paddhāre <note>[gharadvāre (syā.)]</note> sujāto, paññākkhandho sīlamayassa sākhā;</gatha>
    <gatha type="last">Atthe ca dhamme ca ṭhito nipāko, gavapphalo hatthigavassachanno.</gatha>
    <hangnum nr="1646"/>
    <gatha type="1"> ‘‘Naccagītatūriyābhinādite, ucchijja senaṃ <note>[menaṃ (sī. pī.)]</note> puriso ahāsi;</gatha>
    <gatha type="last">So no ayaṃ āgato sanniketaṃ, rukkhassimassāpacitiṃ karotha.</gatha>
    <hangnum nr="1647"/>
    <gatha type="1"> ‘‘Ye  keci vittā mama paccayena, sabbeva te pātukarontu ajja;</gatha>
    <gatha type="last">Tibbāni katvāna upāyanāni, rukkhassimassāpacitiṃ karotha.</gatha>
    <hangnum nr="1648"/>
    <gatha type="1"> ‘‘Ye keci baddhā mama atthi raṭṭhe, sabbeva te bandhanā mocayantu;</gatha>
    <gatha type="last">Yatheva yaṃ bandhanasmā pamutto, evamete muñcare bandhanasmā.</gatha>
    <hangnum nr="1649"/>
    <gatha type="1"> ‘‘Unnaṅgalā māsamimaṃ karontu, maṃsodanaṃ brāhmaṇā bhakkhayantu;</gatha>
    <gatha type="last">Amajjapā majjarahā pivantu, puṇṇāhi  thālāhi palissutāhi.</gatha>
    <hangnum nr="1650"/>
    <gatha type="1"> ‘‘Mahāpathaṃ nicca samavhayantu, tibbañca rakkhaṃ vidahantu raṭṭhe;</gatha>
    <gatha type="last">Yathāññamaññaṃ na viheṭhayeyyuṃ, rukkhassimassāpacitiṃ karotha’’.</gatha>
    <hangnum nr="1651"/>
    <gatha type="1"> Orodhā ca kumārā ca, vesiyānā ca brāhmaṇā;</gatha>
    <gatha type="last">Bahuṃ annañca pānañca, paṇḍitassābhihārayuṃ.</gatha>
    <hangnum nr="1652"/>
    <gatha type="1"> Hatthārohā anīkaṭṭhā, rathikā pattikārakā;</gatha>
    <gatha type="last">Bahuṃ annañca pānañca, paṇḍitassābhihārayuṃ.</gatha>
    <hangnum nr="1653"/>
    <gatha type="1"> Samāgatā jānapadā, negamā ca samāgatā;</gatha>
    <gatha type="last">Bahuṃ annañca pānañca, paṇḍitassābhihārayuṃ.</gatha>
    <hangnum nr="1654"/>
    <gatha type="1"> Bahujano pasannosi, disvā paṇḍitamāgate;</gatha>
    <gatha type="last">Paṇḍitamhi anuppatte, celukkhepo pavattathāti.</gatha>
    <centered>Vidhurajātakaṃ navamaṃ.</centered>
    <hangnum/>
    <paragraph> 547. Vessantarajātakaṃ (10)</paragraph>
    <subhead>Dasavarakathā</subhead>
    <hangnum nr="1655"/>
    <gatha type="1"> ‘‘Phussatī <note>[phusati (sī. pī.)]</note> varavaṇṇābhe, varassu dasadhā vare;</gatha>
    <gatha type="last">Pathabyā cārupubbaṅgi, yaṃ tuyhaṃ manaso piyaṃ’’.</gatha>
    <hangnum nr="1656"/>
    <gatha type="1"> ‘‘Devarāja namo tyatthu, kiṃ pāpaṃ pakataṃ mayā;</gatha>
    <gatha type="last">Rammā cāvesi maṃ ṭhānā, vātova dharaṇīruhaṃ’’.</gatha>
    <hangnum nr="1657"/>
    <gatha type="1"> ‘‘Na ceva te kataṃ pāpaṃ, na ca me tvamasi appiyā;</gatha>
    <gatha type="last">Puññañca te parikkhīṇaṃ, yena tevaṃ vadāmahaṃ.</gatha>
    <hangnum nr="1658"/>
    <gatha type="1"> ‘‘Santike maraṇaṃ tuyhaṃ, vinābhāvo bhavissati;</gatha>
    <gatha type="last">Paṭigaṇhāhi me ete, vare dasa pavecchato’’.</gatha>
    <hangnum nr="1659"/>
    <gatha type="1"> ‘‘Varaṃ ce me ado sakka, sabbabhūtānamissara;</gatha>
    <gatha type="last">Sivirājassa bhaddante, tattha assaṃ nivesane.</gatha>
    <hangnum nr="1660"/>
    <gatha type="1"> ‘‘Nīlanettā nīlabhamu, nilakkhī ca yathā migī;</gatha>
    <gatha type="last">Phussatī nāma nāmena, tatthapassaṃ purindada.</gatha>
    <hangnum nr="1661"/>
    <gatha type="1"> ‘‘Puttaṃ labhetha varadaṃ, yācayogaṃ <note>[yācayogiṃ (ka.)]</note> amacchariṃ;</gatha>
    <gatha type="last">Pūjitaṃ paṭirājūhi, kittimantaṃ yasassinaṃ.</gatha>
    <hangnum nr="1662"/>
    <gatha type="1"> ‘‘Gabbhaṃ me dhārayantiyā, majjhimaṅgaṃ anunnataṃ;</gatha>
    <gatha type="last">Kucchi anunnato assa, cāpaṃva likhitaṃ samaṃ.</gatha>
    <hangnum nr="1663"/>
    <gatha type="1"> ‘‘Thanā me nappapateyyuṃ, palitā na santu vāsava;</gatha>
    <gatha type="last">Kāye rajo na limpetha, vajjhañcāpi pamocaye.</gatha>
    <hangnum nr="1664"/>
    <gatha type="1"> ‘‘Mayūrakoñcābhirude, nārivaragaṇāyute;</gatha>
    <gatha type="last">Khujjacelāpakākiṇṇe , sūdamāgadhavaṇṇite.</gatha>
    <hangnum nr="1665"/>
    <gatha type="1"> ‘‘Citraggaḷerughusite, surāmaṃsapabodhane;</gatha>
    <gatha type="last">Sivirājassa bhaddante, tatthassaṃ mahesī piyā’’.</gatha>
    <hangnum nr="1666"/>
    <gatha type="1"> ‘‘Ye te dasa varā dinnā, mayā sabbaṅgasobhane;</gatha>
    <gatha type="last">Sivirājassa vijite, sabbe te lacchasī vare.</gatha>
    <gatha type="last"/>
    <hangnum nr="1667"/>
    <gatha type="1"> ‘‘Idaṃ  vatvāna maghavā, devarājā sujampati;</gatha>
    <gatha type="last">Phussatiyā varaṃ datvā, anumodittha vāsavo.</gatha>
    <centered>Dasavarakathā nāma.</centered>
    <subhead>Hemavantaṃ</subhead>
    <hangnum nr="1668"/>
    <gatha type="1"> ‘‘Parūḷhakacchanakhalomā , paṅkadantā rajassirā;</gatha>
    <gatha type="last">Paggayha dakkhiṇaṃ bāhuṃ, kiṃ maṃ yācanti brāhmaṇā’’.</gatha>
    <hangnum nr="1669"/>
    <gatha type="1"> ‘‘Ratanaṃ deva yācāma, sivīnaṃ raṭṭhavaḍḍhanaṃ;</gatha>
    <gatha type="last">Dadāhi pavaraṃ nāgaṃ, īsādantaṃ urūḷhavaṃ’’.</gatha>
    <hangnum nr="1670"/>
    <gatha type="1"> ‘‘Dadāmi na vikampāmi, yaṃ maṃ yācanti brāhmaṇā;</gatha>
    <gatha type="last">Pabhinnaṃ kuñjaraṃ dantiṃ, opavayhaṃ gajuttamaṃ’’.</gatha>
    <hangnum nr="1671"/>
    <gatha type="1"> ‘‘Hatthikkhandhato oruyha, rājā cāgādhimānaso;</gatha>
    <gatha type="last">Brāhmaṇānaṃ adā dānaṃ, sivīnaṃ raṭṭhavaḍḍhano’’.</gatha>
    <hangnum nr="1672"/>
    <gatha type="1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha>
    <gatha type="last">Hatthināge padinnamhi, medanī sampakampatha.</gatha>
    <hangnum nr="1673"/>
    <gatha type="1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha>
    <gatha type="last">Hatthināge padinnamhi, khubbhittha nagaraṃ tadā.</gatha>
    <hangnum nr="1674"/>
    <gatha type="1"> ‘‘Samākulaṃ puraṃ āsi, ghoso ca vipulo mahā;</gatha>
    <gatha type="last">Hatthināge  padinnamhi, sivīnaṃ raṭṭhavaḍḍhane’’.</gatha>
    <hangnum nr="1675"/>
    <gatha type="1"> ‘‘Uggā ca rājaputtā ca, vesiyānā ca brāhmaṇā;</gatha>
    <gatha type="last">Hatthārohā anīkaṭṭhā, rathikā pattikārakā.</gatha>
    <hangnum nr="1676"/>
    <gatha type="1"> ‘‘Kevalo cāpi nigamo, sivayo ca samāgatā;</gatha>
    <gatha type="last">Disvā nāgaṃ nīyamānaṃ, te rañño paṭivedayuṃ.</gatha>
    <hangnum nr="1677"/>
    <gatha type="1"> ‘‘Vidhamaṃ deva te raṭṭhaṃ, putto vessantaro tava;</gatha>
    <gatha type="last">Kathaṃ no hatthinaṃ dajjā, nāgaṃ raṭṭhassa pūjitaṃ.</gatha>
    <hangnum nr="1678"/>
    <gatha type="1"> ‘‘Kathaṃ no kuñjaraṃ dajjā, īsādantaṃ urūḷhavaṃ;</gatha>
    <gatha type="last">Khettaññuṃ sabbayuddhānaṃ, sabbasetaṃ gajuttamaṃ.</gatha>
    <hangnum nr="1679"/>
    <gatha type="1"> ‘‘Paṇḍukambalasañchannaṃ,  pabhinnaṃ sattumaddanaṃ;</gatha>
    <gatha type="last">Dantiṃ savāḷabījaniṃ, setaṃ kelāsasādisaṃ.</gatha>
    <hangnum nr="1680"/>
    <gatha type="1"> ‘‘Sasetacchattaṃ  saupādheyyaṃ, sāthabbanaṃ sahatthipaṃ;</gatha>
    <gatha type="last">Aggayānaṃ rājavāhiṃ, brāhmaṇānaṃ adā gajaṃ <note>[dhanaṃ (sī. pī.), dānaṃ (syā.)]</note>.</gatha>
    <hangnum nr="1681"/>
    <gatha type="1"> ‘‘Annaṃ pānañca yo <note>[so (sī. syā. ka.)]</note> dajjā, vatthasenāsanāni ca;</gatha>
    <gatha type="last">Etaṃ kho dānaṃ patirūpaṃ, etaṃ kho brāhmaṇārahaṃ.</gatha>
    <hangnum nr="1682"/>
    <gatha type="1"> ‘‘Ayaṃ te vaṃsarājā no, sivīnaṃ raṭṭhavaḍḍhano <note>[raṭṭhavaḍḍhanaṃ (sī.), raṭṭhavaḍḍhana (pī.)]</note>;</gatha>
    <gatha type="last">Kathaṃ vessantaro putto, gajaṃ bhājeti sañjaya.</gatha>
    <hangnum nr="1683"/>
    <gatha type="1"> ‘‘Sace tvaṃ na karissasi, sivīnaṃ vacanaṃ idaṃ;</gatha>
    <gatha type="last">Maññe taṃ saha puttena, sivī hatthe karissare’’.</gatha>
    <hangnum nr="1684"/>
    <gatha type="1"> ‘‘Kāmaṃ  janapado māsi, raṭṭhañcāpi vinassatu;</gatha>
    <gatha type="2">Nāhaṃ sivīnaṃ vacanā, rājaputtaṃ adūsakaṃ;</gatha>
    <gatha type="last">Pabbājeyyaṃ sakā raṭṭhā, putto hi mama oraso.</gatha>
    <hangnum nr="1685"/>
    <gatha type="1"> ‘‘Kāmaṃ janapado māsi, raṭṭhañcāpi vinassatu;</gatha>
    <gatha type="2">Nāhaṃ sivīnaṃ vacanā, rājaputtaṃ adūsakaṃ;</gatha>
    <gatha type="last">Pabbājeyyaṃ sakā raṭṭhā, putto hi mama atrajo.</gatha>
    <hangnum nr="1686"/>
    <gatha type="1"> ‘‘Na cāhaṃ tasmiṃ dubbheyyaṃ, ariyasīlavato hi so;</gatha>
    <gatha type="2">Asilokopi me assa, pāpañca pasave bahuṃ;</gatha>
    <gatha type="last">Kathaṃ vessantaraṃ puttaṃ, satthena ghātayāmase’’.</gatha>
    <hangnum nr="1687"/>
    <gatha type="1"> ‘‘Mā naṃ daṇḍena satthena, na hi so bandhanāraho;</gatha>
    <gatha type="last">Pabbājehi ca naṃ raṭṭhā, vaṅke vasatu pabbate’’.</gatha>
    <hangnum nr="1688"/>
    <gatha type="1"> ‘‘Eso ce sivīnaṃ chando, chandaṃ na panudāmase;</gatha>
    <gatha type="last">Imaṃ so vasatu rattiṃ, kāme ca paribhuñjatu.</gatha>
    <hangnum nr="1689"/>
    <gatha type="1"> ‘‘Tato ratyā vivasāne, sūriyassuggamanaṃ pati <note>[sūriyuggamane sati (ka.)]</note>;</gatha>
    <gatha type="last">Samaggā sivayo hutvā, raṭṭhā pabbājayantu naṃ’’.</gatha>
    <hangnum nr="1690"/>
    <gatha type="1"> ‘‘Uṭṭhehi  katte taramāno, gantvā vessantaraṃ vada;</gatha>
    <gatha type="last">Sivayo deva te kuddhā, negamā ca samāgatā.</gatha>
    <hangnum nr="1691"/>
    <gatha type="1"> ‘‘Uggā ca rājaputtā ca, vesiyānā ca brāhmaṇā;</gatha>
    <gatha type="2">Hatthārohā anīkaṭṭhā, rathikā pattikārakā;</gatha>
    <gatha type="last">Kevalo  cāpi nigamo, sivayo ca samāgatā.</gatha>
    <hangnum nr="1692"/>
    <gatha type="1"> ‘‘Asmā ratyā vivasāne, sūriyassuggamanaṃ pati;</gatha>
    <gatha type="last">Samaggā sivayo hutvā, raṭṭhā pabbājayanti taṃ.</gatha>
    <hangnum nr="1693"/>
    <gatha type="1"> ‘‘Sa  kattā taramānova, sivirājena pesito;</gatha>
    <gatha type="last">Āmuttahatthābharaṇā, suvattho candanabhūsito.</gatha>
    <hangnum nr="1694"/>
    <gatha type="1"> ‘‘Sīsaṃ nhāto udake so, āmuttamaṇikuṇḍalo;</gatha>
    <gatha type="last">Upāgami puraṃ rammaṃ, vessantaranivesanaṃ.</gatha>
    <hangnum nr="1695"/>
    <gatha type="1"> ‘‘Tatthaddasa kumāraṃ so, ramamānaṃ sake pure;</gatha>
    <gatha type="last">Parikiṇṇaṃ amaccehi, tidasānaṃva vāsavaṃ.</gatha>
    <hangnum nr="1696"/>
    <gatha type="1"> ‘‘So tattha gantvā taramāno, kattā vessantaraṃbravi;</gatha>
    <gatha type="last">Dukkhaṃ te vedayissāmi, mā me kujjhi rathesabha.</gatha>
    <hangnum nr="1697"/>
    <gatha type="1"> ‘‘Vanditvā rodamāno so, kattā rājānamabravi;</gatha>
    <gatha type="last">Bhattā mesi mahārāja, sabbakāmarasāharo.</gatha>
    <hangnum nr="1698"/>
    <gatha type="1"> ‘‘Dukkhaṃ te vedayissāmi, tattha assāsayantu maṃ;</gatha>
    <gatha type="last">Sivayo deva te kuddhā, negamā ca samāgatā.</gatha>
    <hangnum nr="1699"/>
    <gatha type="1"> ‘‘Uggā ca rājaputtā ca, vesiyānā ca brāhmaṇā;</gatha>
    <gatha type="2">Hatthārohā anīkaṭṭhā, rathikā pattikārakā;</gatha>
    <gatha type="last">Kevalo cāpi nigamo, sivayo ca samāgatā.</gatha>
    <hangnum nr="1700"/>
    <gatha type="1"> ‘‘Asmā ratyā vivasāne, sūriyassuggamanaṃ pati;</gatha>
    <gatha type="last">Samaggā sivayo hutvā, raṭṭhā pabbājayanti taṃ’’.</gatha>
    <hangnum nr="1701"/>
    <gatha type="1"> ‘‘Kismiṃ  me sivayo kuddhā, nāhaṃ passāmi dukkaṭaṃ;</gatha>
    <gatha type="last">Taṃ me katte viyācikkha, kasmā pabbājayanti maṃ’’.</gatha>
    <hangnum nr="1702"/>
    <gatha type="1"> ‘‘Uggā  ca rājaputtā ca, vesiyānā ca brāhmaṇā;</gatha>
    <gatha type="2">Hatthārohā anīkaṭṭhā, rathikā pattikārakā;</gatha>
    <gatha type="last">Nāgadānena khiyyanti, tasmā pabbājayanti taṃ’’.</gatha>
    <hangnum nr="1703"/>
    <gatha type="1"> ‘‘Hadayaṃ cakkhumpahaṃ dajjaṃ, kiṃ me bāhirakaṃ dhanaṃ;</gatha>
    <gatha type="last">Hiraññaṃ vā suvaṇṇaṃ vā, muttā veḷuriyā maṇi.</gatha>
    <hangnum nr="1704"/>
    <gatha type="1"> ‘‘Dakkhiṇaṃ vāpahaṃ bāhuṃ, disvā yācakamāgate;</gatha>
    <gatha type="last">Dadeyyaṃ na vikampeyyaṃ, dāne me ramate mano.</gatha>
    <hangnum nr="1705"/>
    <gatha type="1"> ‘‘Kāmaṃ maṃ sivayo sabbe, pabbājentu hanantu vā;</gatha>
    <gatha type="last">Neva dānā viramissaṃ, kāmaṃ chindantu sattadhā’’.</gatha>
    <hangnum nr="1706"/>
    <gatha type="1"> ‘‘Evaṃ  taṃ sivayo āhu, negamā ca samāgatā;</gatha>
    <gatha type="2">Kontimārāya tīrena, girimārañjaraṃ pati;</gatha>
    <gatha type="last">Yena pabbājitā yanti, tena gacchatu subbato’’.</gatha>
    <hangnum nr="1707"/>
    <gatha type="1"> ‘‘Sohaṃ tena gamissāmi, yena gacchanti dūsakā;</gatha>
    <gatha type="last">Rattindivaṃ me khamatha, yāva dānaṃ dadāmahaṃ’’.</gatha>
    <hangnum nr="1708"/>
    <gatha type="1"> ‘‘Āmantayittha rājānaṃ, maddiṃ sabbaṅgasobhanaṃ;</gatha>
    <gatha type="last">Yaṃ te kiñci mayā dinnaṃ, dhanaṃ dhaññañca vijjati.</gatha>
    <hangnum nr="1709"/>
    <gatha type="1"> ‘‘Hiraññaṃ vā suvaṇṇaṃ vā, muttā veḷuriyā bahū;</gatha>
    <gatha type="last">Sabbaṃ taṃ nidaheyyāsi, yañca te pettikaṃ dhanaṃ.</gatha>
    <hangnum nr="1710"/>
    <gatha type="1"> ‘‘Tamabravi  rājaputtī, maddī sabbaṅgasobhanā;</gatha>
    <gatha type="last">Kuhiṃ deva nidahāmi, taṃ me akkhāhi pucchito’’.</gatha>
    <hangnum nr="1711"/>
    <gatha type="1"> ‘‘Sīlavantesu dajjāsi, dānaṃ maddi yathārahaṃ;</gatha>
    <gatha type="last">Na hi dānā paraṃ atthi, patiṭṭhā sabbapāṇinaṃ.</gatha>
    <hangnum nr="1712"/>
    <gatha type="1"> ‘‘Puttesu maddi dayesi, sassuyā sasuramhi ca;</gatha>
    <gatha type="last">Yo ca taṃ bhattā maññeyya, sakkaccaṃ taṃ upaṭṭhahe.</gatha>
    <hangnum nr="1713"/>
    <gatha type="1"> ‘‘No ce taṃ bhattā maññeyya, mayā vippavasena te;</gatha>
    <gatha type="last">Aññaṃ bhattāraṃ pariyesa, mā kisittho <note>[mā kilittha (sī. pī.)]</note> mayā vinā’’.</gatha>
    <hangnum nr="1714"/>
    <gatha type="1"> ‘‘Ahañhi  vanaṃ gacchāmi, ghoraṃ vāḷamigāyutaṃ;</gatha>
    <gatha type="last">Saṃsayo jīvitaṃ mayhaṃ, ekakassa brahāvane’’.</gatha>
    <hangnum nr="1715"/>
    <gatha type="1"> ‘‘Tamabravi rājaputtī, maddī sabbaṅgasobhanā;</gatha>
    <gatha type="last">‘‘Abhumme kathaṃ nu bhaṇasi, pāpakaṃ vata bhāsasi.</gatha>
    <hangnum nr="1716"/>
    <gatha type="1"> ‘‘Nesa dhammo mahārāja, yaṃ tvaṃ gaccheyya ekako;</gatha>
    <gatha type="last">Ahampi tena gacchāmi, yena gacchasi khattiya.</gatha>
    <hangnum nr="1717"/>
    <gatha type="1"> ‘‘Maraṇaṃ vā tayā saddhiṃ, jīvitaṃ vā tayā vinā;</gatha>
    <gatha type="last">Tadeva maraṇaṃ seyyo, yaṃ ce jīve tayā vinā.</gatha>
    <hangnum nr="1718"/>
    <gatha type="1"> ‘‘Aggiṃ ujjālayitvāna <note>[nijjālayitvāna (sī. pī.)]</note>, ekajālasamāhitaṃ;</gatha>
    <gatha type="last">Tattha me <note>[tattheva (syā. ka.)]</note> maraṇaṃ seyyo, yaṃ ce jīve tayā vinā.</gatha>
    <hangnum nr="1719"/>
    <gatha type="1"> ‘‘Yathā āraññakaṃ nāgaṃ, dantiṃ anveti hatthinī;</gatha>
    <gatha type="last">Jessantaṃ giriduggesu, samesu visamesu ca.</gatha>
    <hangnum nr="1720"/>
    <gatha type="1"> ‘‘Evaṃ  taṃ anugacchāmi, putte ādāya pacchato;</gatha>
    <gatha type="last">Subharā te bhavissāmi, na te hessāmi dubbharā.</gatha>
    <hangnum nr="1721"/>
    <gatha type="1"> ‘‘Ime kumāre passanto, mañjuke piyabhāṇine;</gatha>
    <gatha type="last">Āsīne <note>[āsane (ka.)]</note> vanagumbasmiṃ, na rajjassa sarissasi.</gatha>
    <hangnum nr="1722"/>
    <gatha type="1"> ‘‘Ime kumāre passanto, mañjuke piyabhāṇine;</gatha>
    <gatha type="last">Kīḷante vanagumbasmiṃ, na rajjassa sarissasi.</gatha>
    <hangnum nr="1723"/>
    <gatha type="1"> ‘‘Ime kumāre passanto, mañjuke piyabhāṇine;</gatha>
    <gatha type="last">Assame ramaṇīyamhi, na rajjassa sarissasi.</gatha>
    <hangnum nr="1724"/>
    <gatha type="1"> ‘‘Ime kumāre passanto, mañjuke piyabhāṇine;</gatha>
    <gatha type="last">Kīḷante assame ramme, na rajjassa sarissasi.</gatha>
    <hangnum nr="1725"/>
    <gatha type="1"> ‘‘Ime kumāre passanto, māladhārī alaṅkate;</gatha>
    <gatha type="last">Assame ramaṇīyamhi, na rajjassa sarissasi.</gatha>
    <hangnum nr="1726"/>
    <gatha type="1"> ‘‘Ime kumāre passanto, māladhārī alaṅkate;</gatha>
    <gatha type="last">Kīḷante assame ramme, na rajjassa sarissasi.</gatha>
    <hangnum nr="1727"/>
    <gatha type="1"> ‘‘Yadā  dakkhisi naccante, kumāre māladhārine;</gatha>
    <gatha type="last">Assame ramaṇīyamhi, na rajjassa sarissasi.</gatha>
    <hangnum nr="1728"/>
    <gatha type="1"> ‘‘Yadā dakkhisi naccante, kumāre māladhārine;</gatha>
    <gatha type="last">Kīḷante assame ramme, na rajjassa sarissasi.</gatha>
    <hangnum nr="1729"/>
    <gatha type="1"> ‘‘Yadā  dakkhisi mātaṅgaṃ, kuñjaraṃ saṭṭhihāyanaṃ;</gatha>
    <gatha type="last">Ekaṃ araññe carantaṃ, na rajjassa sarissasi.</gatha>
    <hangnum nr="1730"/>
    <gatha type="1"> ‘‘Yadā dakkhisi mātaṅgaṃ, kuñjaraṃ saṭṭhihāyanaṃ;</gatha>
    <gatha type="last">Sāyaṃ pāto vicarantaṃ, na rajjassa sarissasi.</gatha>
    <hangnum nr="1731"/>
    <gatha type="1"> ‘‘Yadā kareṇusaṅghassa, yūthassa purato vajaṃ;</gatha>
    <gatha type="2">Koñcaṃ kāhati mātaṅgo, kuñjaro saṭṭhihāyano;</gatha>
    <gatha type="last">Tassa taṃ nadato sutvā, na rajjassa sarissasi.</gatha>
    <hangnum nr="1732"/>
    <gatha type="1"> ‘‘Dubhato vanavikāse, yadā dakkhisi kāmado;</gatha>
    <gatha type="last">Vane vāḷamigākiṇṇe, na rajjassa sarissasi.</gatha>
    <hangnum nr="1733"/>
    <gatha type="1"> ‘‘Migaṃ disvāna sāyanhaṃ, pañcamālinamāgataṃ;</gatha>
    <gatha type="last">Kimpurise ca naccante, na rajjassa sarissasi.</gatha>
    <hangnum nr="1734"/>
    <gatha type="1"> ‘‘Yadā  sossasi nigghosaṃ, sandamānāya sindhuyā;</gatha>
    <gatha type="last">Gītaṃ kimpurisānañca, na rajjassa sarissasi.</gatha>
    <hangnum nr="1735"/>
    <gatha type="1"> ‘‘Yadā sossasi nigghosaṃ, girigabbharacārino;</gatha>
    <gatha type="last">Vassamānassulūkassa, na rajjassa sarissasi.</gatha>
    <hangnum nr="1736"/>
    <gatha type="1"> ‘‘Yadā sīhassa byagghassa, khaggassa gavayassa ca;</gatha>
    <gatha type="last">Vane sossasi vāḷānaṃ, na rajjassa sarissasi.</gatha>
    <hangnum nr="1737"/>
    <gatha type="1"> ‘‘Yadā morīhi parikiṇṇaṃ, barihīnaṃ matthakāsinaṃ;</gatha>
    <gatha type="last">Moraṃ dakkhisi naccantaṃ, na rajjassa sarissasi.</gatha>
    <hangnum nr="1738"/>
    <gatha type="1"> ‘‘Yadā morīhi parikiṇṇaṃ, aṇḍajaṃ citrapakkhinaṃ;</gatha>
    <gatha type="last">Moraṃ dakkhisi naccantaṃ, na rajjassa sarissasi.</gatha>
    <hangnum nr="1739"/>
    <gatha type="1"> ‘‘Yadā  morīhi parikiṇṇaṃ, nīlagīvaṃ sikhaṇḍinaṃ;</gatha>
    <gatha type="last">Moraṃ dakkhisi naccantaṃ, na rajjassa sarissasi.</gatha>
    <hangnum nr="1740"/>
    <gatha type="1"> ‘‘Yadā  dakkhisi hemante, pupphite dharaṇīruhe;</gatha>
    <gatha type="last">Surabhiṃ sampavāyante, na rajjassa sarissasi.</gatha>
    <hangnum nr="1741"/>
    <gatha type="1"> ‘‘Yadā hemantike māse, haritaṃ dakkhisi medaniṃ <note>[mediniṃ (sī. pī.)]</note>;</gatha>
    <gatha type="last">Indagopakasañchannaṃ, na rajjassa sarissasi.</gatha>
    <hangnum nr="1742"/>
    <gatha type="1"> ‘‘Yadā dakkhisi hemante, pupphite dharaṇīruhe;</gatha>
    <gatha type="2">Kuṭajaṃ bimbajālañca, pupphitaṃ loddapadmakaṃ <note>[lomapaddhakaṃ (sī. pī.)]</note>;</gatha>
    <gatha type="last">Surabhiṃ sampavāyante, na rajjassa sarissasi.</gatha>
    <hangnum nr="1743"/>
    <gatha type="1"> ‘‘Yadā hemantike māse, vanaṃ dakkhisi pupphitaṃ;</gatha>
    <gatha type="last">Opupphāni ca padmāni, na rajjassa sarissasi’’.</gatha>
    <centered>Hemavantaṃ nāma.</centered>
    <subhead>Dānakaṇḍaṃ</subhead>
    <hangnum nr="1744"/>
    <gatha type="1"> ‘‘Tesaṃ lālappitaṃ sutvā, puttassa suṇisāya ca;</gatha>
    <gatha type="last">Kalunaṃ <note>[karuṇaṃ (sī. pī.), kalūnaṃ (syā. ka.)]</note> paridevesi, rājaputtī yasassinī.</gatha>
    <hangnum nr="1745"/>
    <gatha type="1"> ‘‘Seyyo  visaṃ me khāyitaṃ, papātā papateyyahaṃ;</gatha>
    <gatha type="2">Rajjuyā bajjha miyyāhaṃ, kasmā vessantaraṃ puttaṃ;</gatha>
    <gatha type="last">Pabbājenti adūsakaṃ.</gatha>
    <hangnum nr="1746"/>
    <gatha type="1"> ‘‘Ajjhāyakaṃ dānapatiṃ, yācayogaṃ amacchariṃ;</gatha>
    <gatha type="2">Pūjitaṃ  paṭirājūhi, kittimantaṃ yasassinaṃ;</gatha>
    <gatha type="last">Kasmā vessantaraṃ puttaṃ, pabbājenti adūsakaṃ.</gatha>
    <hangnum nr="1747"/>
    <gatha type="1"> ‘‘Mātāpettibharaṃ jantuṃ, kule jeṭṭhāpacāyikaṃ;</gatha>
    <gatha type="last">Kasmā vessantaraṃ puttaṃ, pabbājenti adūsakaṃ.</gatha>
    <hangnum nr="1748"/>
    <gatha type="1"> ‘‘Rañño hitaṃ devihitaṃ, ñātīnaṃ sakhinaṃ hitaṃ;</gatha>
    <gatha type="2">Hitaṃ sabbassa raṭṭhassa, kasmā vessantaraṃ puttaṃ;</gatha>
    <gatha type="last">Pabbājenti adūsakaṃ.</gatha>
    <hangnum nr="1749"/>
    <gatha type="1"> ‘‘Madhūniva palātāni, ambāva patitā chamā;</gatha>
    <gatha type="last">Evaṃ hessati te raṭṭhaṃ, pabbājenti adūsakaṃ.</gatha>
    <hangnum nr="1750"/>
    <gatha type="1"> ‘‘Haṃso  nikhīṇapattova, pallalasmiṃ anūdake;</gatha>
    <gatha type="last">Apaviṭṭho amaccehi, eko rājā vihiyyasi.</gatha>
    <hangnum nr="1751"/>
    <gatha type="1"> ‘‘Taṃ taṃ brūmi mahārāja, attho te mā upaccagā;</gatha>
    <gatha type="last">Mā naṃ sivīnaṃ vacanā, pabbājesi adūsakaṃ’’.</gatha>
    <hangnum nr="1752"/>
    <gatha type="1"> ‘‘Dhammassāpacitiṃ kummi, sivīnaṃ vinayaṃ dhajaṃ;</gatha>
    <gatha type="last">Pabbājemi sakaṃ puttaṃ, pāṇā piyataro hi me’’.</gatha>
    <hangnum nr="1753"/>
    <gatha type="1"> ‘‘Yassa pubbe dhajaggāni, kaṇikārāva pupphitā;</gatha>
    <gatha type="last">Yāyantamanuyāyanti, svajjekova gamissati.</gatha>
    <hangnum nr="1754"/>
    <gatha type="1"> ‘‘Yassa pubbe dhajaggāni, kaṇikāravanāniva;</gatha>
    <gatha type="last">Yāyantamanuyāyanti , svajjekova gamissati.</gatha>
    <hangnum nr="1755"/>
    <gatha type="1"> ‘‘Yassa pubbe anīkāni, kaṇikārāva pupphitā;</gatha>
    <gatha type="last">Yāyantamanuyāyanti, svajjekova gamissati.</gatha>
    <hangnum nr="1756"/>
    <gatha type="1"> ‘‘Yassa pubbe anīkāni, kaṇikāravanāniva;</gatha>
    <gatha type="last">Yāyantamanuyāyanti, svajjekova gamissati.</gatha>
    <hangnum nr="1757"/>
    <gatha type="1"> ‘‘Indagopakavaṇṇābhā, gandhārā paṇḍukambalā;</gatha>
    <gatha type="last">Yāyantamanuyāyanti, svajjekova gamissati.</gatha>
    <hangnum nr="1758"/>
    <gatha type="1"> ‘‘Yo  pubbe hatthinā yāti, sivikāya rathena ca;</gatha>
    <gatha type="last">Svajja vessantaro rājā, kathaṃ gacchati pattiko.</gatha>
    <hangnum nr="1759"/>
    <gatha type="1"> ‘‘Kathaṃ candanalittaṅgo, naccagītappabodhano;</gatha>
    <gatha type="last">Khurājinaṃ pharasuñca, khārikājañca hāhiti <note>[hāriti (syā. ka.)]</note>.</gatha>
    <hangnum nr="1760"/>
    <gatha type="1"> ‘‘Kasmā nābhiharissanti, kāsāva ajināni ca;</gatha>
    <gatha type="last">Pavisantaṃ brahāraññaṃ, kasmā cīraṃ na bajjhare.</gatha>
    <hangnum nr="1761"/>
    <gatha type="1"> ‘‘Kathaṃ nu cīraṃ dhārenti, rājapabbājitā janā;</gatha>
    <gatha type="last">Kathaṃ kusamayaṃ cīraṃ, maddī paridahissati.</gatha>
    <hangnum nr="1762"/>
    <gatha type="1"> ‘‘Kāsiyāni ca dhāretvā, khomakoṭumbarāni ca;</gatha>
    <gatha type="last">Kusacīrāni dhārentī, kathaṃ maddī karissati.</gatha>
    <hangnum nr="1763"/>
    <gatha type="1"> ‘‘Vayhāhi  pariyāyitvā, sivikāya rathena ca;</gatha>
    <gatha type="last">Sā kathajja anujjhaṅgī, pathaṃ gacchati pattikā.</gatha>
    <hangnum nr="1764"/>
    <gatha type="1"> ‘‘Yassā mudutalā hatthā, caraṇā ca sukhedhitā;</gatha>
    <gatha type="last">Sā kathajja anujjhaṅgī, pathaṃ gacchati pattikā.</gatha>
    <hangnum nr="1765"/>
    <gatha type="1"> ‘‘Yassā  mudutalā pādā, caraṇā ca sukhedhitā;</gatha>
    <gatha type="2">Pādukāhi suvaṇṇāhi, pīḷamānāva gacchati;</gatha>
    <gatha type="last">Sā kathajja anujjhaṅgī, pathaṃ gacchati pattikā.</gatha>
    <hangnum nr="1766"/>
    <gatha type="1"> ‘‘Yāssu itthisahassānaṃ, purato gacchati mālinī;</gatha>
    <gatha type="last">Sā kathajja anujjhaṅgī, vanaṃ gacchati ekikā.</gatha>
    <hangnum nr="1767"/>
    <gatha type="1"> ‘‘Yāssu sivāya sutvāna, muhuṃ uttasate pure;</gatha>
    <gatha type="last">Sā kathajja anujjhaṅgī, vanaṃ gacchati bhīrukā.</gatha>
    <hangnum nr="1768"/>
    <gatha type="1"> ‘‘Yāssu indasagottassa, ulūkassa pavassato;</gatha>
    <gatha type="2">Sutvāna nadato bhītā, vāruṇīva pavedhati;</gatha>
    <gatha type="last">Sā kathajja anujjhaṅgī, vanaṃ gacchati bhīrukā.</gatha>
    <hangnum nr="1769"/>
    <gatha type="1"> ‘‘Sakuṇī hataputtāva, suññaṃ disvā kulāvakaṃ;</gatha>
    <gatha type="last">Ciraṃ dukkhena jhāyissaṃ, suññaṃ āgammimaṃ puraṃ.</gatha>
    <hangnum nr="1770"/>
    <gatha type="1"> ‘‘Sakuṇī hataputtāva, suññaṃ disvā kulāvakaṃ;</gatha>
    <gatha type="last">Kisā paṇḍu bhavissāmi, piye putte apassatī.</gatha>
    <hangnum nr="1771"/>
    <gatha type="1"> ‘‘Sakuṇī hataputtāva, suññaṃ disvā kulāvakaṃ;</gatha>
    <gatha type="last">Tena tena padhāvissaṃ, piye putte apassatī.</gatha>
    <hangnum nr="1772"/>
    <gatha type="1"> ‘‘Kurarī <note>[kururī (syā. ka.)]</note> hatachāpāva, suññaṃ disvā kulāvakaṃ;</gatha>
    <gatha type="last">Ciraṃ dukkhena jhāyissaṃ, suññaṃ āgammimaṃ puraṃ.</gatha>
    <hangnum nr="1773"/>
    <gatha type="1"> ‘‘Kurarī hatachāpāva, suññaṃ disvā kulāvakaṃ;</gatha>
    <gatha type="last">Kisā paṇḍu bhavissāmi, piye putte apassatī.</gatha>
    <hangnum nr="1774"/>
    <gatha type="1"> ‘‘Kurarī  hatachāpāva, suññaṃ disvā kulāvakaṃ;</gatha>
    <gatha type="last">Tena tena padhāvissaṃ, piye putte apassatī.</gatha>
    <hangnum nr="1775"/>
    <gatha type="1"> ‘‘Sā  nūna cakkavākīva, pallalasmiṃ anūdake;</gatha>
    <gatha type="last">Ciraṃ dukkhena jhāyissaṃ, suññaṃ āgammimaṃ puraṃ.</gatha>
    <hangnum nr="1776"/>
    <gatha type="1"> ‘‘Sā nūna cakkavākīva, pallalasmiṃ anūdake;</gatha>
    <gatha type="last">Kisā paṇḍu bhavissāmi, piye putte apassatī.</gatha>
    <hangnum nr="1777"/>
    <gatha type="1"> ‘‘Sā nūna cakkavākīva, pallalasmiṃ anūdake;</gatha>
    <gatha type="last">Tena tena padhāvissaṃ, piye putte apassatī.</gatha>
    <hangnum nr="1778"/>
    <gatha type="1"> ‘‘Evaṃ me vilapantiyā, rājā puttaṃ adūsakaṃ;</gatha>
    <gatha type="last">Pabbājesi vanaṃ raṭṭhā, maññe hissāmi jīvitaṃ’’.</gatha>
    <hangnum nr="1779"/>
    <gatha type="1"> ‘‘Tassā lālappitaṃ sutvā, sabbā antepure bahū <note>[ahu (syā. ka.)]</note>;</gatha>
    <gatha type="last">Bāhā paggayha pakkanduṃ, sivikaññā samāgatā.</gatha>
    <hangnum nr="1780"/>
    <gatha type="1"> ‘‘Sālāva sampamathitā, mālutena pamadditā;</gatha>
    <gatha type="last">Senti puttā ca dārā ca, vessantaranivesane.</gatha>
    <hangnum nr="1781"/>
    <gatha type="1"> ‘‘Orodhā ca kumārā ca, vesiyānā ca brāhmaṇā;</gatha>
    <gatha type="last">Bāhā paggayha pakkanduṃ, vessantaranivesane.</gatha>
    <hangnum nr="1782"/>
    <gatha type="1"> ‘‘Hatthārohā anīkaṭṭhā, rathikā pattikārakā;</gatha>
    <gatha type="last">Bāhā paggayha pakkanduṃ, vessantaranivesane.</gatha>
    <hangnum nr="1783"/>
    <gatha type="1"> ‘‘Tato ratyā vivasāne, sūriyassuggamanaṃ pati;</gatha>
    <gatha type="last">Atha vessantaro rājā, dānaṃ dātuṃ upāgami.</gatha>
    <hangnum nr="1784"/>
    <gatha type="1"> ‘‘Vatthāni  vatthakāmānaṃ, soṇḍānaṃ detha vāruṇiṃ;</gatha>
    <gatha type="last">Bhojanaṃ bhojanatthīnaṃ, sammadeva pavecchatha.</gatha>
    <hangnum nr="1785"/>
    <gatha type="1"> ‘‘Mā ca kiñci vanibbake, heṭṭhayittha idhāgate;</gatha>
    <gatha type="last">Tappetha annapānena, gacchantu paṭipūjitā.</gatha>
    <hangnum nr="1786"/>
    <gatha type="1"> ‘‘Athettha vattatī saddo, tumulo bheravo mahā;</gatha>
    <gatha type="last">Dānena taṃ nīharanti, puna dānaṃ adā tuvaṃ <note>[ayaṃ gāthā sī. syā. pī. potthakesu na dissati]</note>.</gatha>
    <hangnum nr="1787"/>
    <gatha type="1"> ‘‘Tesu  mattā kilantāva, sampatanti vanibbakā;</gatha>
    <gatha type="last">Nikkhamante mahārāje, sivīnaṃ raṭṭhavaḍḍhane.</gatha>
    <hangnum nr="1788"/>
    <gatha type="1"> ‘‘Acchecchuṃ  vata bho rukkhaṃ, nānāphaladharaṃ dumaṃ;</gatha>
    <gatha type="last">Yathā vessantaraṃ raṭṭhā, pabbājenti adūsakaṃ.</gatha>
    <hangnum nr="1789"/>
    <gatha type="1"> ‘‘Acchecchuṃ vata bho rukkhaṃ, sabbakāmadadaṃ dumaṃ;</gatha>
    <gatha type="last">Yathā vessantaraṃ raṭṭhā, pabbājenti adūsakaṃ.</gatha>
    <hangnum nr="1790"/>
    <gatha type="1"> ‘‘Acchecchuṃ vata bho rukkhaṃ, sabbakāmarasāharaṃ;</gatha>
    <gatha type="last">Yathā vessantaraṃ raṭṭhā, pabbājenti adūsakaṃ.</gatha>
    <hangnum nr="1791"/>
    <gatha type="1"> ‘‘Ye vuḍḍhā ye ca daharā, ye ca majjhimaporisā;</gatha>
    <gatha type="2">Bāhā paggayha pakkanduṃ, nikkhamante mahārāje;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="1792"/>
    <gatha type="1"> ‘‘Atiyakkhā  vassavarā, itthāgārā ca rājino;</gatha>
    <gatha type="2">Bāhā paggayha pakkanduṃ, nikkhamante mahārāje;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="1793"/>
    <gatha type="1"> ‘‘Thiyopi tattha pakkanduṃ, yā tamhi nagare ahu;</gatha>
    <gatha type="last">Nikkhamante mahārāje, sivīnaṃ raṭṭhavaḍḍhane.</gatha>
    <hangnum nr="1794"/>
    <gatha type="1"> ‘‘Ye brāhmaṇā ye ca samaṇā, aññe vāpi vanibbakā;</gatha>
    <gatha type="last">Bāhā paggayha pakkanduṃ, adhammo kira bho iti.</gatha>
    <hangnum nr="1795"/>
    <gatha type="1"> ‘‘Yathā vessantaro rājā, yajamāno sake pure;</gatha>
    <gatha type="last">Sivīnaṃ vacanatthena, samhā raṭṭhā nirajjati.</gatha>
    <hangnum nr="1796"/>
    <gatha type="1"> ‘‘Satta hatthisate datvā, sabbālaṅkārabhūsite;</gatha>
    <gatha type="last">Suvaṇṇakacche mātaṅge, hemakappanavāsase.</gatha>
    <hangnum nr="1797"/>
    <gatha type="1"> ‘‘Ārūḷhe gāmaṇīyehi, tomaraṅkusapāṇibhi;</gatha>
    <gatha type="last">Esa vessantaro rājā, samhā raṭṭhā nirajjati.</gatha>
    <hangnum nr="1798"/>
    <gatha type="1"> ‘‘Satta assasate datvā, sabbālaṅkārabhūsite;</gatha>
    <gatha type="last">Ājānīyeva jātiyā, sindhave sīghavāhane.</gatha>
    <hangnum nr="1799"/>
    <gatha type="1"> ‘‘Ārūḷhe gāmaṇīyehi, illiyācāpadhāribhi;</gatha>
    <gatha type="last">Esa vessantaro rājā, samhā raṭṭhā nirajjati.</gatha>
    <hangnum nr="1800"/>
    <gatha type="1"> ‘‘Satta rathasate datvā, sannaddhe ussitaddhaje;</gatha>
    <gatha type="last">Dīpe athopi veyagghe, sabbālaṅkārabhūsite.</gatha>
    <hangnum nr="1801"/>
    <gatha type="1"> ‘‘Ārūḷhe  gāmaṇīyehi, cāpahatthehi vammibhi;</gatha>
    <gatha type="last">Esa  vessantaro rājā, samhā raṭṭhā nirajjati.</gatha>
    <hangnum nr="1802"/>
    <gatha type="1"> ‘‘Satta itthisate datvā, ekamekā rathe ṭhitā;</gatha>
    <gatha type="last">Sannaddhā nikkharajjūhi, suvaṇṇehi alaṅkatā.</gatha>
    <hangnum nr="1803"/>
    <gatha type="1"> ‘‘Pītālaṅkārā pītavasanā, pītābharaṇavibhūsitā;</gatha>
    <gatha type="2">Aḷārapamhā hasulā, susaññā tanumajjhimā;</gatha>
    <gatha type="last">Esa vessantaro rājā, samhā raṭṭhā nirajjati.</gatha>
    <hangnum nr="1804"/>
    <gatha type="1"> ‘‘Satta dhenusate datvā, sabbā kaṃsupadhāraṇā <note>[kusumadhārine (ka.)]</note>;</gatha>
    <gatha type="last">Esa vessantaro rājā, samhā raṭṭhā nirajjati.</gatha>
    <hangnum nr="1805"/>
    <gatha type="1"> ‘‘Satta dāsisate datvā, satta dāsasatāni ca;</gatha>
    <gatha type="last">Esa vessantaro rājā, samhā raṭṭhā nirajjati.</gatha>
    <hangnum nr="1806"/>
    <gatha type="1"> ‘‘Hatthī assarathe <note>[asse rathe (syā.)]</note> datvā, nāriyo ca alaṅkatā;</gatha>
    <gatha type="last">Esa vessantaro rājā, samhā raṭṭhā nirajjati.</gatha>
    <hangnum nr="1807"/>
    <gatha type="1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha>
    <gatha type="last">Mahādāne padinnamhi, medanī sampakampatha.</gatha>
    <hangnum nr="1808"/>
    <gatha type="1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha>
    <gatha type="last">Yaṃ pañjalikato rājā, samhā raṭṭhā nirajjati.</gatha>
    <hangnum nr="1809"/>
    <gatha type="1"> ‘‘Athettha vattatī saddo, tumulo bheravo mahā;</gatha>
    <gatha type="last">Dānena taṃ nīharanti, puna dānaṃ adā tuvaṃ.</gatha>
    <hangnum nr="1810"/>
    <gatha type="1"> ‘‘Tesu  mattā kilantāva, sampatanti vanibbakā;</gatha>
    <gatha type="last">Nikkhamante mahārāje, sivīnaṃ raṭṭhavaḍḍhane’’.</gatha>
    <hangnum nr="1811"/>
    <gatha type="1"> ‘‘Āmantayittha rājānaṃ, sañjayaṃ dhamminaṃ varaṃ <note>[dhammikaṃvaraṃ (syā. ka.)]</note>;</gatha>
    <gatha type="last">Avaruddhasi maṃ deva, vaṅkaṃ gacchāmi pabbataṃ.</gatha>
    <hangnum nr="1812"/>
    <gatha type="1"> ‘‘Ye hi keci mahārāja, bhūtā ye ca bhavissare;</gatha>
    <gatha type="last">Atittāyeva kāmehi, gacchanti yamasādhanaṃ.</gatha>
    <hangnum nr="1813"/>
    <gatha type="1"> ‘‘Svāhaṃ  sake abhissasiṃ, yajamāno sake pure;</gatha>
    <gatha type="last">Sivīnaṃ vacanatthena, samhā raṭṭhā nirajjati.</gatha>
    <hangnum nr="1814"/>
    <gatha type="1"> ‘‘Aghaṃ taṃ paṭisevissaṃ, vane vāḷamigākiṇṇe;</gatha>
    <gatha type="2">Khaggadīpinisevite, ahaṃ puññāni karomi;</gatha>
    <gatha type="last">Tumhe paṅkamhi sīdatha’’.</gatha>
    <hangnum nr="1815"/>
    <gatha type="1"> ‘‘Anujānāhi  maṃ amma, pabbajjā mama ruccati;</gatha>
    <gatha type="2">Svāhaṃ sake abhissasiṃ, yajamāno sake pure;</gatha>
    <gatha type="last">Sivīnaṃ vacanatthena, samhā raṭṭhā nirajjati.</gatha>
    <hangnum nr="1816"/>
    <gatha type="1"> ‘‘Aghaṃ taṃ paṭisevissaṃ, vane vāḷamigākiṇṇe;</gatha>
    <gatha type="last">Khaggadīpinisevite, ahaṃ puññāni karomi;</gatha>
    <gatha type="last">Tumhe paṅkamhi sīdatha <note>[vaṅkaṃ gacchāmi pabbataṃ (ka.)]</note>.</gatha>
    <hangnum nr="1817"/>
    <gatha type="1"> ‘‘Anujānāmi taṃ putta, pabbajjā te samijjhatu;</gatha>
    <gatha type="2">Ayañca maddī kalyāṇī, susaññā tanumajjhimā;</gatha>
    <paragraph>Acchataṃ saha puttehi, kiṃ araññe karissati’’.</paragraph>
    <hangnum nr="1818"/>
    <gatha type="1"> ‘‘Nāhaṃ  akāmā dāsimpi, araññaṃ netumussahe;</gatha>
    <gatha type="last">Sace icchati anvetu, sace nicchati acchatu’’.</gatha>
    <hangnum nr="1819"/>
    <gatha type="1"> ‘‘Tato suṇhaṃ mahārājā, yācituṃ paṭipajjatha;</gatha>
    <gatha type="last">Mā candanasamācāre, rajojallaṃ adhārayi.</gatha>
    <hangnum nr="1820"/>
    <gatha type="1"> ‘‘Mā kāsiyāni dhāretvā <note>[kāsiyāni ca dhāretvā (ka.)]</note>, kusacīraṃ adhārayi;</gatha>
    <gatha type="last">Dukkho vāso araññasmiṃ, mā hi tvaṃ lakkhaṇe gami.</gatha>
    <hangnum nr="1821"/>
    <gatha type="1"> ‘‘Tamabravi rājaputtī, maddī sabbaṅgasobhanā;</gatha>
    <gatha type="last">Nāhaṃ taṃ sukhamiccheyyaṃ, yaṃ me vessantaraṃ vinā’’.</gatha>
    <hangnum nr="1822"/>
    <gatha type="1"> ‘‘Tamabravi mahārājā, sivīnaṃ raṭṭhavaḍḍhano;</gatha>
    <gatha type="last">Iṅgha maddī nisāmeti, vane ye honti dussahā.</gatha>
    <hangnum nr="1823"/>
    <gatha type="1"> ‘‘Bahū kīṭā paṭaṅgā ca, makasā madhumakkhikā;</gatha>
    <gatha type="last">Tepi taṃ tattha hiṃseyyuṃ, taṃ te dukkhataraṃ siyā.</gatha>
    <hangnum nr="1824"/>
    <gatha type="1"> ‘‘Apare  passa santāpe, nadīnupanisevite;</gatha>
    <gatha type="last">Sappā ajagarā nāma, avisā te mahabbalā.</gatha>
    <hangnum nr="1825"/>
    <gatha type="1"> ‘‘Te manussaṃ migaṃ vāpi, api māsannamāgataṃ;</gatha>
    <gatha type="last">Parikkhipitvā bhogehi, vasamānenti attano.</gatha>
    <hangnum nr="1826"/>
    <gatha type="1"> ‘‘Aññepi kaṇhajaṭino <note>[kaṇhajaṭilā (ka.)]</note>, acchā nāma aghammigā;</gatha>
    <gatha type="last">Na tehi puriso diṭṭho, rukkhamāruyha muccati.</gatha>
    <hangnum nr="1827"/>
    <gatha type="1"> ‘‘Saṅghaṭṭayantā siṅgāni, tikkhaggātippahārino <note>[tikkhaggāni pahārino (sī. syā.)]</note>;</gatha>
    <gatha type="last">Mahiṃsā vicarantettha, nadiṃ sotumbaraṃ pati.</gatha>
    <hangnum nr="1828"/>
    <gatha type="1"> ‘‘Disvā  migānaṃ yūthānaṃ, gavaṃ sañcarataṃ vane;</gatha>
    <gatha type="last">Dhenuva vacchagiddhāva, kathaṃ maddi karissasi.</gatha>
    <hangnum nr="1829"/>
    <gatha type="1"> ‘‘Disvā sampatite ghore, dumaggesu plavaṅgame;</gatha>
    <gatha type="last">Akhettaññāya te maddi, bhavissate mahabbhayaṃ.</gatha>
    <hangnum nr="1830"/>
    <gatha type="1"> ‘‘Yā tvaṃ sivāya sutvāna, muhuṃ uttasayī <note>[uttasase (sī. syā. ka.)]</note> pure;</gatha>
    <gatha type="last">Sā tvaṃ vaṅkamanuppattā, kathaṃ maddi karissasi.</gatha>
    <hangnum nr="1831"/>
    <gatha type="1"> ‘‘Ṭhite majjhanhike <note>[majjhantike (sī. syā. pī.)]</note> kāle, sannisinnesu pakkhisu;</gatha>
    <gatha type="last">Saṇateva brahāraññaṃ, tattha kiṃ gantumicchasi’’.</gatha>
    <hangnum nr="1832"/>
    <gatha type="1"> ‘‘Tamabravi rājaputtī, maddī sabbaṅgasobhanā;</gatha>
    <gatha type="2">Yāni etāni akkhāsi, vane paṭibhayāni me;</gatha>
    <gatha type="last">Sabbāni abhisambhossaṃ, gacchaññeva rathesabha.</gatha>
    <hangnum nr="1833"/>
    <gatha type="1"> ‘‘Kāsaṃ kusaṃ poṭakilaṃ, usiraṃ muñjapabbajaṃ <note>[muñjababbajaṃ (sī.)]</note>;</gatha>
    <gatha type="last">Urasā panudahissāmi, nassa hessāmi dunnayā.</gatha>
    <hangnum nr="1834"/>
    <gatha type="1"> ‘‘Bahūhi vata cariyāhi, kumārī vindate patiṃ;</gatha>
    <gatha type="last">Udarassuparodhena, gohanuveṭhanena ca.</gatha>
    <hangnum nr="1835"/>
    <gatha type="1"> ‘‘Aggissa pāricariyāya, udakummujjanena ca;</gatha>
    <gatha type="last">Vedhabyaṃ <note>[vedhabbaṃ (sī. pī.)]</note> kaṭukaṃ loke, gacchaññeva rathesabha.</gatha>
    <hangnum nr="1836"/>
    <gatha type="1"> ‘‘Apissā  hoti appatto, ucchiṭṭhamapi bhuñjituṃ;</gatha>
    <gatha type="2">Yo naṃ hatthe gahetvāna, akāmaṃ parikaḍḍhati;</gatha>
    <gatha type="last">Vedhabyaṃ kaṭukaṃ loke, gacchaññeva rathesabha.</gatha>
    <hangnum nr="1837"/>
    <gatha type="1"> ‘‘Kesaggahaṇamukkhepā , bhūmyā ca parisumbhanā;</gatha>
    <gatha type="2">Datvā ca nopakkamati, bahudukkhaṃ anappakaṃ;</gatha>
    <gatha type="last">Vedhabyaṃ kaṭukaṃ loke, gacchaññeva rathesabha.</gatha>
    <hangnum nr="1838"/>
    <gatha type="1"> ‘‘Sukacchavī vedhaverā, datvā subhagamānino;</gatha>
    <gatha type="2">Akāmaṃ parikaḍḍhanti, ulūkaññeva vāyasā;</gatha>
    <gatha type="last">Vedhabyaṃ kaṭukaṃ loke, gacchaññeva rathesabha.</gatha>
    <hangnum nr="1839"/>
    <gatha type="1"> ‘‘Api ñātikule phīte, kaṃsapajjotane vasaṃ;</gatha>
    <gatha type="2">Nevābhivākyaṃ na labhe, bhātūhi sakhinīhipi <note>[sakhikāhi ca (sī. pī.)]</note>;</gatha>
    <gatha type="last">Vedhabyaṃ kaṭukaṃ loke, gacchaññeva rathesabha.</gatha>
    <hangnum nr="1840"/>
    <gatha type="1"> ‘‘Naggā  nadī anūdakā, naggaṃ raṭṭhaṃ arājakaṃ;</gatha>
    <gatha type="2">Itthīpi vidhavā naggā, yassāpi dasa bhātaro;</gatha>
    <gatha type="last">Vedhabyaṃ kaṭukaṃ loke, gacchaññeva rathesabha.</gatha>
    <hangnum nr="1841"/>
    <gatha type="1"> ‘‘Dhajo rathassa paññāṇaṃ, dhūmo paññāṇamaggino;</gatha>
    <gatha type="2">Rājā rathassa paññāṇaṃ, bhattā paññāṇamitthiyā;</gatha>
    <gatha type="last">Vedhabyaṃ kaṭukaṃ loke, gacchaññeva rathesabha.</gatha>
    <hangnum nr="1842"/>
    <gatha type="1"> ‘‘Yā daliddī daliddassa, aḍḍhā aḍḍhassa kittimaṃ;</gatha>
    <gatha type="last">Taṃ ve devā pasaṃsanti, dukkarañhi karoti sā.</gatha>
    <hangnum nr="1843"/>
    <gatha type="1"> ‘‘Sāmikaṃ anubandhissaṃ, sadā kāsāyavāsinī;</gatha>
    <gatha type="last">Pathabyāpi abhijjantyā <note>[abhejjantyā (sī. pī.)]</note>, vedhabyaṃ kaṭukitthiyā.</gatha>
    <hangnum nr="1844"/>
    <gatha type="1"> ‘‘Api sāgarapariyantaṃ, bahuvittadharaṃ mahiṃ;</gatha>
    <gatha type="last">Nānāratanaparipūraṃ , nicche vessantaraṃ vinā.</gatha>
    <hangnum nr="1845"/>
    <gatha type="1"> ‘‘Kathaṃ nu tāsaṃ hadayaṃ, sukharā vata itthiyo;</gatha>
    <gatha type="last">Yā sāmike dukkhitamhi, sukhamicchanti attano.</gatha>
    <hangnum nr="1846"/>
    <gatha type="1"> ‘‘Nikkhamante  mahārāje, sivīnaṃ raṭṭhavaḍḍhane;</gatha>
    <gatha type="last">Tamahaṃ anubandhissaṃ, sabbakāmadado hi me’’.</gatha>
    <hangnum nr="1847"/>
    <gatha type="1"> ‘‘Tamabravi mahārājā, maddiṃ sabbaṅgasobhanaṃ;</gatha>
    <gatha type="2">Ime te daharā puttā, jālī kaṇhājinā cubho;</gatha>
    <gatha type="last">Nikkhippa lakkhaṇe gaccha, mayaṃ te posayāmase’’ <note>[posiyāmase (sī. pī. ka.)]</note>.</gatha>
    <hangnum nr="1848"/>
    <gatha type="1"> ‘‘Tamabravi rājaputtī, maddī sabbaṅgasobhanā;</gatha>
    <gatha type="2">Piyā me puttakā deva, jālī kaṇhājinā cubho;</gatha>
    <gatha type="last">Tyamhaṃ tattha ramessanti, araññe jīvasokinaṃ’’.</gatha>
    <hangnum nr="1849"/>
    <gatha type="1"> ‘‘Tamabravi mahārājā, sivīnaṃ raṭṭhavaḍḍhano;</gatha>
    <gatha type="2">Sālīnaṃ odanaṃ bhutvā, suciṃ maṃsūpasecanaṃ;</gatha>
    <gatha type="last">Rukkhaphalāni bhuñjantā, kathaṃ kāhanti dārakā.</gatha>
    <hangnum nr="1850"/>
    <gatha type="1"> ‘‘Bhutvā satapale kaṃse, sovaṇṇe satarājike;</gatha>
    <gatha type="last">Rukkhapattesu bhuñjantā, kathaṃ kāhanti dārakā.</gatha>
    <hangnum nr="1851"/>
    <gatha type="1"> ‘‘Kāsiyāni ca dhāretvā, khomakoṭumbarāni ca;</gatha>
    <gatha type="last">Kusacīrāni dhārentā, kathaṃ kāhanti dārakā.</gatha>
    <hangnum nr="1852"/>
    <gatha type="1"> ‘‘Vayhāhi  pariyāyitvā, sivikāya rathena ca;</gatha>
    <gatha type="last">Pattikā paridhāvantā, kathaṃ kāhanti dārakā.</gatha>
    <hangnum nr="1853"/>
    <gatha type="1"> ‘‘Kūṭāgāre  sayitvāna, nivāte phusitaggaḷe;</gatha>
    <gatha type="last">Sayantā rukkhamūlasmiṃ, kathaṃ kāhanti dārakā.</gatha>
    <hangnum nr="1854"/>
    <gatha type="1"> ‘‘Pallaṅkesu sayitvāna, gonake cittasanthate;</gatha>
    <gatha type="last">Sayantā tiṇasanthāre, kathaṃ kāhanti dārakā.</gatha>
    <hangnum nr="1855"/>
    <gatha type="1"> ‘‘Gandhakena vilimpitvā, agarucandanena ca;</gatha>
    <gatha type="last">Rajojallāni dhārentā, kathaṃ kāhanti dārakā.</gatha>
    <hangnum nr="1856"/>
    <gatha type="1"> ‘‘Cāmaramorahatthehi, bījitaṅgā sukhedhitā <note>[sukhe ṭhitā (syā. pī.)]</note>;</gatha>
    <gatha type="last">Phuṭṭhā ḍaṃsehi makasehi, kathaṃ kāhanti dārakā’’.</gatha>
    <hangnum nr="1857"/>
    <gatha type="1"> ‘‘Tamabravi  rājaputtī, maddī sabbaṅgasobhanā;</gatha>
    <gatha type="2">Mā deva paridevesi, mā ca tvaṃ vimano ahu;</gatha>
    <gatha type="last">Yathā mayaṃ bhavissāma, tathā hessanti dārakā.</gatha>
    <hangnum nr="1858"/>
    <gatha type="1"> ‘‘Idaṃ vatvāna pakkāmi, maddī sabbaṅgasobhanā;</gatha>
    <gatha type="last">Sivimaggena anvesi, putte ādāya lakkhaṇā’’.</gatha>
    <hangnum nr="1859"/>
    <gatha type="1"> Tato vessantaro rājā, dānaṃ datvāna khattiyo;</gatha>
    <gatha type="last">Pitu mātu ca vanditvā, katvā ca naṃ padakkhiṇaṃ.</gatha>
    <hangnum nr="1860"/>
    <gatha type="1"> Catuvāhiṃ rathaṃ yuttaṃ, sīghamāruyha sandanaṃ;</gatha>
    <gatha type="last">Ādāya puttadārañca, vaṅkaṃ pāyāsi pabbataṃ.</gatha>
    <hangnum nr="1861"/>
    <gatha type="1"> Tato vessantaro rājā, yenāsi bahuko jano;</gatha>
    <gatha type="last">‘‘Āmanta kho taṃ gacchāma, arogā hontu ñātayo’’.</gatha>
    <hangnum nr="1862"/>
    <gatha type="1"> ‘‘Iṅgha  maddi nisāmehi, rammarūpaṃva dissati;</gatha>
    <gatha type="last">Āvāsaṃ siviseṭṭhassa, pettikaṃ bhavanaṃ mama’’.</gatha>
    <hangnum nr="1863"/>
    <gatha type="1"> ‘‘Taṃ brāhmaṇā anvagamuṃ, te naṃ asse ayācisuṃ;</gatha>
    <gatha type="last">Yācito paṭipādesi, catunnaṃ caturo haye’’’.</gatha>
    <hangnum nr="1864"/>
    <gatha type="1"> ‘‘Iṅgha maddi nisāmehi, cittarūpaṃva dissati;</gatha>
    <gatha type="last">Migarohiccavaṇṇena, dakkhiṇassā vahanti maṃ’’.</gatha>
    <hangnum nr="1865"/>
    <gatha type="1"> ‘‘Athettha pañcamo āgā, so taṃ rathamayācatha;</gatha>
    <gatha type="last">Tassa taṃ yācitodāsi, na cassupahato mano.</gatha>
    <hangnum nr="1866"/>
    <gatha type="1"> ‘‘Tato  vessantaro rājā, oropetvā <note>[otāretvā (ka.)]</note> sakaṃ janaṃ;</gatha>
    <gatha type="last">Assāsayi assarathaṃ, brāhmaṇassa dhanesino’’.</gatha>
    <hangnum nr="1867"/>
    <gatha type="1"> ‘‘Tvaṃ maddi kaṇhaṃ gaṇhāhi, lahu esā kaniṭṭhikā;</gatha>
    <gatha type="last">Ahaṃ jāliṃ gahessāmi, garuko bhātiko hi so’’.</gatha>
    <hangnum nr="1868"/>
    <gatha type="1"> ‘‘Rājā kumāramādāya, rājaputtī ca dārikaṃ;</gatha>
    <gatha type="last">Sammodamānā pakkāmuṃ, aññamaññaṃ piyaṃvadā’’.</gatha>
    <centered>Dānakaṇḍaṃ nāma.</centered>
    <subhead>Vanapavesanaṃ</subhead>
    <hangnum nr="1869"/>
    <gatha type="1"> ‘‘Yadi  keci manujā enti, anumagge paṭipathe;</gatha>
    <gatha type="last">Maggaṃ te paṭipucchāma, kuhiṃ vaṅkatapabbato.</gatha>
    <hangnum nr="1870"/>
    <gatha type="1"> ‘‘Te tattha amhe passitvā, kalunaṃ paridevayuṃ;</gatha>
    <gatha type="last">Dukkhaṃ  te paṭivedenti, dūre vaṅkatapabbato’’.</gatha>
    <hangnum nr="1871"/>
    <gatha type="1"> ‘‘Yadi passanti pavane, dārakā phaline <note>[phalite (sī. syā. pī.)]</note> dume;</gatha>
    <gatha type="last">Tesaṃ phalānaṃ hetumhi, uparodanti dārakā.</gatha>
    <hangnum nr="1872"/>
    <gatha type="1"> ‘‘Rodante dārake disvā, ubbiddhā <note>[ubbiggā (sī. syā. pī.)]</note> vipulā dumā;</gatha>
    <gatha type="last">Sayamevonamitvāna, upagacchanti dārake.</gatha>
    <hangnum nr="1873"/>
    <gatha type="1"> ‘‘Idaṃ accherakaṃ disvā, abbhutaṃ lomahaṃsanaṃ;</gatha>
    <gatha type="last">Sādhukāraṃ pavattesi, maddī sabbaṅgasobhanā.</gatha>
    <hangnum nr="1874"/>
    <gatha type="1"> ‘‘Accheraṃ vata lokasmiṃ, abbhutaṃ lomahaṃsanaṃ;</gatha>
    <gatha type="last">Vessantarassa tejena, sayamevonatā dumā’’.</gatha>
    <hangnum nr="1875"/>
    <gatha type="1"> ‘‘Saṅkhipiṃsu pathaṃ yakkhā, anukampāya dārake;</gatha>
    <gatha type="last">Nikkhantadivaseneva, cetaraṭṭhaṃ upāgamuṃ’’.</gatha>
    <hangnum nr="1876"/>
    <gatha type="1"> ‘‘Te gantvā dīghamaddhānaṃ, cetaraṭṭhaṃ upāgamuṃ;</gatha>
    <gatha type="last">Iddhaṃ phītaṃ janapadaṃ, bahumaṃsasurodanaṃ’’.</gatha>
    <hangnum nr="1877"/>
    <gatha type="1"> ‘‘Cetiyo parivāriṃsu, disvā lakkhaṇamāgataṃ;</gatha>
    <gatha type="last">Sukhumālī vata ayyā, pattikā paridhāvati.</gatha>
    <hangnum nr="1878"/>
    <gatha type="1"> ‘‘Vayhāhi  pariyāyitvā, sivikāya rathena ca;</gatha>
    <gatha type="last">Sājja maddī araññasmiṃ, pattikā paridhāvati’’.</gatha>
    <hangnum nr="1879"/>
    <gatha type="1"> ‘‘Taṃ disvā cetapāmokkhā, rodamānā upāgamuṃ;</gatha>
    <gatha type="2">Kacci nu deva kusalaṃ, kacci deva anāmayaṃ;</gatha>
    <gatha type="last">Kacci  pitā arogo te, sivīnañca anāmayaṃ.</gatha>
    <hangnum nr="1880"/>
    <gatha type="1"> ‘‘Ko te balaṃ mahārāja, ko nu te rathamaṇḍalaṃ;</gatha>
    <gatha type="2">Anassako arathako, dīghamaddhānamāgato;</gatha>
    <gatha type="last">Kaccāmittehi pakato, anuppattosimaṃ disaṃ’’.</gatha>
    <hangnum nr="1881"/>
    <gatha type="1"> ‘‘Kusalañceva  me samma, atho samma anāmayaṃ;</gatha>
    <gatha type="last">Atho pitā arogo me, sivīnañca anāmayaṃ.</gatha>
    <hangnum nr="1882"/>
    <gatha type="1"> ‘‘Ahañhi kuñjaraṃ dajjaṃ, īsādantaṃ urūḷhavaṃ;</gatha>
    <gatha type="last">Khettaññuṃ sabbayuddhānaṃ, sabbasetaṃ gajuttamaṃ.</gatha>
    <hangnum nr="1883"/>
    <gatha type="1"> ‘‘Paṇḍukambalasañchannaṃ, pabhinnaṃ sattumaddanaṃ;</gatha>
    <gatha type="last">Dantiṃ savāḷabījaniṃ, setaṃ kelāsasādisaṃ.</gatha>
    <hangnum nr="1884"/>
    <gatha type="1"> ‘‘Sasetacchattaṃ saupādheyyaṃ, sāthappanaṃ sahatthipaṃ;</gatha>
    <gatha type="last">Aggayānaṃ rājavāhiṃ, brāhmaṇānaṃ adāsahaṃ.</gatha>
    <hangnum nr="1885"/>
    <gatha type="1"> ‘‘Tasmiṃ me sivayo kuddhā, pitā cupahatomano;</gatha>
    <gatha type="2">Avaruddhasi maṃ rājā, vaṅkaṃ gacchāmi pabbataṃ;</gatha>
    <gatha type="last">Okāsaṃ sammā jānātha, vane yattha vasāmase’’.</gatha>
    <hangnum nr="1886"/>
    <gatha type="1"> ‘‘Svāgataṃ te mahārāja, atho te adurāgataṃ;</gatha>
    <gatha type="last">Issarosi anuppatto, yaṃ idhatthi pavedaya.</gatha>
    <hangnum nr="1887"/>
    <gatha type="1"> ‘‘Sākaṃ bhisaṃ madhuṃ maṃsaṃ, suddhaṃ sālinamodanaṃ;</gatha>
    <gatha type="last">Paribhuñja mahārāja, pāhuno nosi āgato’’.</gatha>
    <hangnum nr="1888"/>
    <gatha type="1"> ‘‘Paṭiggahitaṃ  yaṃ dinnaṃ, sabbassa agghiyaṃ kataṃ;</gatha>
    <gatha type="2">Avaruddhasi maṃ rājā, vaṅkaṃ gacchāmi pabbataṃ;</gatha>
    <gatha type="last">Okāsaṃ sammā jānātha, vane yattha vasāmase’’.</gatha>
    <hangnum nr="1889"/>
    <gatha type="1"> ‘‘Idheva tāva acchassu, cetaraṭṭhe rathesabha;</gatha>
    <gatha type="last">Yāva cetā gamissanti, rañño santika yācituṃ.</gatha>
    <hangnum nr="1890"/>
    <gatha type="1"> ‘‘Nijjhāpetuṃ  mahārājaṃ, sivīnaṃ raṭṭhavaḍḍhanaṃ;</gatha>
    <gatha type="2">Taṃ taṃ cetā purakkhatvā, patītā laddhapaccayā;</gatha>
    <gatha type="last">Parivāretvāna gacchanti, evaṃ jānāhi khattiya’’.</gatha>
    <hangnum nr="1891"/>
    <gatha type="1"> ‘‘Mā vo ruccittha gamanaṃ, rañño santika yācituṃ;</gatha>
    <gatha type="last">Nijjhāpetuṃ mahārājaṃ, rājāpi tattha nissaro.</gatha>
    <hangnum nr="1892"/>
    <gatha type="1"> ‘‘Accuggatā hi sivayo, balaggā negamā ca ye;</gatha>
    <gatha type="last">Te vidhaṃsetumicchanti, rājānaṃ mama kāraṇā’’.</gatha>
    <hangnum nr="1893"/>
    <gatha type="1"> ‘‘Sace  esā pavattettha, raṭṭhasmiṃ raṭṭhavaḍḍhana;</gatha>
    <gatha type="last">Idheva rajjaṃ kārehi, cetehi parivārito.</gatha>
    <hangnum nr="1894"/>
    <gatha type="1"> ‘‘Iddhaṃ phītañcidaṃ raṭṭhaṃ, iddho janapado mahā;</gatha>
    <gatha type="last">Matiṃ karohi tvaṃ deva, rajjassa manusāsituṃ’’.</gatha>
    <hangnum nr="1895"/>
    <gatha type="1"> ‘‘Na me chando mati atthi, rajjassa anusāsituṃ;</gatha>
    <gatha type="last">Pabbājitassa raṭṭhasmā, cetaputtā suṇātha me.</gatha>
    <hangnum nr="1896"/>
    <gatha type="1"> ‘‘Atuṭṭhā sivayo āsuṃ, balaggā negamā ca ye;</gatha>
    <gatha type="last">Pabbājitassa raṭṭhasmā, cetā rajjebhisecayuṃ.</gatha>
    <hangnum nr="1897"/>
    <gatha type="1"> ‘‘Asammodiyampi  vo assa, accantaṃ mama kāraṇā;</gatha>
    <gatha type="last">Sivīhi bhaṇḍanañcāpi, viggaho me na ruccati.</gatha>
    <hangnum nr="1898"/>
    <gatha type="1"> ‘‘Athassa bhaṇḍanaṃ ghoraṃ, sampahāro anappako;</gatha>
    <gatha type="last">Ekassa kāraṇā mayhaṃ, hiṃseyya bahuko jano.</gatha>
    <hangnum nr="1899"/>
    <gatha type="1"> ‘‘Paṭiggahitaṃ yaṃ dinnaṃ, sabbassa agghiyaṃ kataṃ;</gatha>
    <gatha type="2">Avaruddhasi maṃ rājā, vaṅkaṃ gacchāmi pabbataṃ;</gatha>
    <gatha type="last">Okāsaṃ sammā jānātha, vane yattha vasāmase’’.</gatha>
    <hangnum nr="1900"/>
    <gatha type="1"> ‘‘Taggha te mayamakkhāma, yathāpi kusalā tathā;</gatha>
    <gatha type="last">Rājisī yattha sammanti, āhutaggī samāhitā.</gatha>
    <hangnum nr="1901"/>
    <gatha type="1"> ‘‘Esa selo mahārāja, pabbato gandhamādano;</gatha>
    <gatha type="last">Yattha tvaṃ saha puttehi, saha bhariyāya cacchasi.</gatha>
    <hangnum nr="1902"/>
    <gatha type="1"> ‘‘Taṃ cetā anusāsiṃsu, assunettā rudaṃmukhā;</gatha>
    <gatha type="last">Ito gaccha mahārāja, ujuṃ yenuttarā mukho.</gatha>
    <hangnum nr="1903"/>
    <gatha type="1"> ‘‘Atha dakkhisi bhaddante, vepullaṃ nāma pabbataṃ;</gatha>
    <gatha type="last">Nānādumagaṇākiṇṇaṃ, sītacchāyaṃ manoramaṃ.</gatha>
    <hangnum nr="1904"/>
    <gatha type="1"> ‘‘Tamatikkamma  bhaddante, atha dakkhisi āpagaṃ;</gatha>
    <gatha type="last">Nadiṃ ketumatiṃ nāma, gambhīraṃ girigabbharaṃ.</gatha>
    <hangnum nr="1905"/>
    <gatha type="1"> ‘‘Puthulomamacchākiṇṇaṃ, supatitthaṃ mahodakaṃ;</gatha>
    <gatha type="last">Tattha nhatvā pivitvā ca, assāsetvā saputtake.</gatha>
    <hangnum nr="1906"/>
    <gatha type="1"> ‘‘Atha  dakkhisi bhaddante, nigrodhaṃ madhupipphalaṃ;</gatha>
    <gatha type="last">Rammake  sikhare jātaṃ, sītacchāyaṃ manoramaṃ.</gatha>
    <hangnum nr="1907"/>
    <gatha type="1"> ‘‘Atha dakkhisi bhaddante, nāḷikaṃ nāma pabbataṃ;</gatha>
    <gatha type="last">Nānādijagaṇākiṇṇaṃ, selaṃ kimpurisāyutaṃ.</gatha>
    <hangnum nr="1908"/>
    <gatha type="1"> ‘‘Tassa uttarapubbena, mucalindo nāma so saro;</gatha>
    <gatha type="last">Puṇḍarīkehi sañchanno, setasogandhikehi ca.</gatha>
    <hangnum nr="1909"/>
    <gatha type="1"> ‘‘So vanaṃ meghasaṅkāsaṃ, dhuvaṃ haritasaddalaṃ;</gatha>
    <gatha type="2">Sīhovāmisapekkhīva vanasaṇḍaṃ vigāhaya;</gatha>
    <gatha type="last">Puppharukkhehi sañchannaṃ, phalarukkhehi cūbhayaṃ.</gatha>
    <hangnum nr="1910"/>
    <gatha type="1"> ‘‘Tattha bindussarā vaggū, nānāvaṇṇā bahū dijā;</gatha>
    <gatha type="last">Kūjantamupakūjanti, utusaṃpupphite dume.</gatha>
    <hangnum nr="1911"/>
    <gatha type="1"> ‘‘Gantvā girividuggānaṃ, nadīnaṃ pabhavāni ca;</gatha>
    <gatha type="last">So addasa <note>[dakkhasi (sī. pī.)]</note> pokkharaṇiṃ, karañjakakudhāyutaṃ.</gatha>
    <hangnum nr="1912"/>
    <gatha type="1"> ‘‘Puthulomamacchākiṇṇaṃ, supatitthaṃ mahodakaṃ;</gatha>
    <gatha type="last">Samañca caturaṃsañca, sāduṃ appaṭigandhiyaṃ.</gatha>
    <hangnum nr="1913"/>
    <gatha type="1"> ‘‘Tassā uttarapubbena, paṇṇasālaṃ amāpaya;</gatha>
    <gatha type="last">Paṇṇasālaṃ amāpetvā, uñchācariyāya īhatha’’.</gatha>
    <centered>Vanapavesanaṃ nāma.</centered>
    <subhead>Jūjakapabbaṃ</subhead>
    <hangnum nr="1914"/>
    <gatha type="1"> ‘‘Ahu vāsī kaliṅgesu, jūjako nāma brāhmaṇo;</gatha>
    <gatha type="last">Tassāsi daharā bhariyā, nāmenāmittatāpanā.</gatha>
    <hangnum nr="1915"/>
    <gatha type="1"> ‘‘Tā naṃ tattha gatāvocuṃ, nadiṃ udakahāriyā;</gatha>
    <gatha type="last">Thiyo  naṃ paribhāsiṃsu, samāgantvā kutūhalā.</gatha>
    <hangnum nr="1916"/>
    <gatha type="1"> ‘‘Amittā  nūna te mātā, amitto nūna te pitā;</gatha>
    <gatha type="last">Ye taṃ jiṇṇassa pādaṃsu, evaṃ dahariyaṃ satiṃ.</gatha>
    <hangnum nr="1917"/>
    <gatha type="1"> ‘‘Ahitaṃ  vata te ñātī, mantayiṃsu rahogatā;</gatha>
    <gatha type="last">Ye taṃ jiṇṇassa pādaṃsu, evaṃ dahariyaṃ satiṃ.</gatha>
    <hangnum nr="1918"/>
    <gatha type="1"> ‘‘Amittā vata te ñātī, mantayiṃsu rahogatā;</gatha>
    <gatha type="last">Ye taṃ jiṇṇassa pādaṃsu, evaṃ dahariyaṃ satiṃ.</gatha>
    <hangnum nr="1919"/>
    <gatha type="1"> ‘‘Dukkaṭaṃ vata te ñātī, mantayiṃsu rahogatā;</gatha>
    <gatha type="last">Ye taṃ jiṇṇassa pādaṃsu, evaṃ dahariyaṃ satiṃ.</gatha>
    <hangnum nr="1920"/>
    <gatha type="1"> ‘‘Pāpakaṃ vata te ñātī, mantayiṃsu rahogatā;</gatha>
    <gatha type="last">Ye taṃ jiṇṇassa pādaṃsu, evaṃ dahariyaṃ satiṃ.</gatha>
    <hangnum nr="1921"/>
    <gatha type="1"> ‘‘Amanāpaṃ vata te ñātī, mantayiṃsu rahogatā;</gatha>
    <gatha type="last">Ye taṃ jiṇṇassa pādaṃsu, evaṃ dahariyaṃ satiṃ.</gatha>
    <hangnum nr="1922"/>
    <gatha type="1"> ‘‘Amanāpavāsaṃ vasi, jiṇṇena patinā saha <note>[evaṃ dahariyā satī (sī. pī.)]</note>;</gatha>
    <gatha type="last">Yā tvaṃ vasasi jiṇṇassa, mataṃ te jīvitā varaṃ.</gatha>
    <hangnum nr="1923"/>
    <gatha type="1"> ‘‘Na hi nūna tuyhaṃ kalyāṇi, pitā mātā ca sobhane;</gatha>
    <gatha type="2">Aññaṃ bhattāraṃ vindiṃsu, ye taṃ jiṇṇassa pādaṃsu;</gatha>
    <gatha type="last">Evaṃ dahariyaṃ satiṃ.</gatha>
    <hangnum nr="1924"/>
    <gatha type="1"> ‘‘Duyiṭṭhaṃ te navamiyaṃ, akataṃ aggihuttakaṃ;</gatha>
    <gatha type="last">Ye taṃ jiṇṇassa pādaṃsu, evaṃ dahariyaṃ satiṃ.</gatha>
    <hangnum nr="1925"/>
    <gatha type="1"> ‘‘Samaṇe brāhmaṇe nūna, brāhmaṇacariyaparāyaṇe;</gatha>
    <gatha type="2">Sā  tvaṃ loke abhisapi, sīlavante bahussute;</gatha>
    <gatha type="last">Yā tvaṃ vasasi jiṇṇassa, evaṃ dahariyā satī.</gatha>
    <hangnum nr="1926"/>
    <gatha type="1"> ‘‘Na dukkhaṃ ahinā daṭṭhaṃ, na dukkhaṃ sattiyā hataṃ;</gatha>
    <gatha type="last">Tañca dukkhañca tibbañca, yaṃ passe jiṇṇakaṃ patiṃ.</gatha>
    <hangnum nr="1927"/>
    <gatha type="1"> ‘‘Natthi khiḍḍā natthi rati, jiṇṇena patinā saha;</gatha>
    <gatha type="last">Natthi allāpasallāpo, jagghitumpi <note>[jagghitampi (sī. pī.)]</note> na sobhati.</gatha>
    <hangnum nr="1928"/>
    <gatha type="1"> ‘‘Yadā ca daharo daharā, mantayanti <note>[mantayiṃsu (syā. ka.)]</note> rahogatā;</gatha>
    <gatha type="last">Sabbesaṃ sokā nassanti, ye keci hadayassitā.</gatha>
    <hangnum nr="1929"/>
    <gatha type="1"> ‘‘Daharā  tvaṃ rūpavatī, purisānaṃbhipatthitā;</gatha>
    <gatha type="last">Gaccha ñātikule accha, kiṃ jiṇṇo ramayissati’’.</gatha>
    <hangnum nr="1930"/>
    <gatha type="1"> ‘‘Na  te brāhmaṇa gacchāmi, nadiṃ udakahāriyā;</gatha>
    <gatha type="last">Thiyo maṃ paribhāsanti, tayā jiṇṇena brāhmaṇa’’.</gatha>
    <hangnum nr="1931"/>
    <gatha type="1"> ‘‘Mā me tvaṃ akarā kammaṃ, mā me udakamāhari;</gatha>
    <gatha type="last">Ahaṃ udakamāhissaṃ, mā bhoti kupitā ahu’’.</gatha>
    <hangnum nr="1932"/>
    <gatha type="1"> ‘‘Nāhaṃ tamhi kule jātā, yaṃ tvaṃ udakamāhare;</gatha>
    <gatha type="last">Evaṃ brāhmaṇa jānāhi, na te vacchāmahaṃ ghare.</gatha>
    <hangnum nr="1933"/>
    <gatha type="1"> ‘‘Sace me dāsaṃ dāsiṃ vā, nānayissasi brāhmaṇa;</gatha>
    <gatha type="last">Evaṃ brāhmaṇa jānāhi, na te vacchāmi santike’’.</gatha>
    <hangnum nr="1934"/>
    <gatha type="1"> ‘‘Natthi me sippaṭhānaṃ vā, dhanaṃ dhaññañca brāhmaṇi;</gatha>
    <gatha type="2">Kutohaṃ  dāsaṃ dāsiṃ vā, ānayissāmi bhotiyā;</gatha>
    <gatha type="last">Ahaṃ bhotiṃ upaṭṭhissaṃ, mā bhoti kupitā ahu’’.</gatha>
    <hangnum nr="1935"/>
    <gatha type="1"> ‘‘Ehi te ahamakkhissaṃ, yathā me vacanaṃ sutaṃ;</gatha>
    <gatha type="last">Esa vessantaro rājā, vaṅke vasati pabbate.</gatha>
    <hangnum nr="1936"/>
    <gatha type="1"> ‘‘Taṃ tvaṃ gantvāna yācassu, dāsaṃ dāsiñca brāhmaṇa;</gatha>
    <gatha type="last">So te dassati yācito, dāsaṃ dāsiñca khattiyo’’.</gatha>
    <hangnum nr="1937"/>
    <gatha type="1"> ‘‘Jiṇṇohamasmi dubbalo <note>[abalo (sī. pī. ka.)]</note>, dīgho caddhā suduggamo;</gatha>
    <gatha type="2">Mā bhoti paṭidevesi, mā ca tvaṃ <note>[mā bhoti (syā. ka.)]</note> vimanā ahu;</gatha>
    <gatha type="last">Ahaṃ bhotiṃ upaṭṭhissaṃ, mā bhoti kupitā ahu’’.</gatha>
    <hangnum nr="1938"/>
    <gatha type="1"> ‘‘Yathā agantvā saṅgāmaṃ, ayuddhova parājito;</gatha>
    <gatha type="last">Evameva tuvaṃ brahme, agantvāva parājito.</gatha>
    <hangnum nr="1939"/>
    <gatha type="1"> ‘‘Sace me dāsaṃ dāsiṃ vā, nānayissasi brāhmaṇa;</gatha>
    <gatha type="2">Evaṃ brāhmaṇa jānāhi, na te vacchāmahaṃ ghare;</gatha>
    <gatha type="last">Amanāpaṃ te karissāmi, taṃ te dukkhaṃ bhavissati.</gatha>
    <hangnum nr="1940"/>
    <gatha type="1"> ‘‘Nakkhatte utupubbesu, yadā maṃ dakkhisilaṅkataṃ;</gatha>
    <gatha type="last">Aññehi saddhiṃ ramamānaṃ, taṃ te dukkhaṃ bhavissati.</gatha>
    <hangnum nr="1941"/>
    <gatha type="1"> ‘‘Adassanena  mayhaṃ te, jiṇṇassa paridevato;</gatha>
    <gatha type="last">Bhiyyo vaṅkā ca palitā, bahū hessanti brāhmaṇa’’.</gatha>
    <hangnum nr="1942"/>
    <gatha type="1"> ‘‘Tato so brāhmaṇo bhīto, brāhmaṇiyā vasānugo;</gatha>
    <gatha type="last">Aṭṭito kāmarāgena, brāhmaṇiṃ etadabravi’’.</gatha>
    <hangnum nr="1943"/>
    <gatha type="1"> ‘‘Pātheyyaṃ  me karohi tvaṃ, saṃkulyā saguḷāni ca <note>[saṅkulā saṅguḷāni ca (syā.), aṅguḷā sakalāni ca (ka.)]</note>;</gatha>
    <gatha type="last">Madhupiṇḍikā ca sukatāyo, sattubhattañca brāhmaṇi.</gatha>
    <hangnum nr="1944"/>
    <gatha type="1"> ‘‘Ānayissaṃ methunake, ubho dāsakumārake;</gatha>
    <gatha type="last">Te taṃ paricarissanti, rattindivamatanditā’’.</gatha>
    <hangnum nr="1945"/>
    <gatha type="1"> ‘‘Idaṃ vatvā brahmabandhu, paṭimuñci upāhanā;</gatha>
    <gatha type="last">Tato so mantayitvāna, bhariyaṃ katvā padakkhiṇaṃ.</gatha>
    <hangnum nr="1946"/>
    <gatha type="1"> ‘‘Pakkāmi so ruṇṇamukho, brāhmaṇo sahitabbato;</gatha>
    <gatha type="last">Sivīnaṃ nagaraṃ phītaṃ, dāsapariyesanaṃ caraṃ’’.</gatha>
    <hangnum nr="1947"/>
    <gatha type="1"> ‘‘So tattha gantvā avaca <note>[avacāsi (syā. ka.)]</note>, ye tatthāsuṃ samāgatā;</gatha>
    <gatha type="last">Kuhiṃ vessantaro rājā, kattha passemu khattiyaṃ’’.</gatha>
    <hangnum nr="1948"/>
    <gatha type="1"> ‘‘Te janā taṃ avaciṃsu, ye tatthāsuṃ samāgatā;</gatha>
    <gatha type="2">Tumhehi brahme pakato, atidānena khattiyo;</gatha>
    <gatha type="last">Pabbājito sakā raṭṭhā, vaṅke vasati pabbate.</gatha>
    <hangnum nr="1949"/>
    <gatha type="1"> ‘‘Tumhehi brahme pakato, atidānena khattiyo;</gatha>
    <gatha type="last">Ādāya puttadārañca, vaṅke vasati pabbate’’.</gatha>
    <hangnum nr="1950"/>
    <gatha type="1"> ‘‘So codito brāhmaṇiyā, brāhmaṇo kāmagiddhimā;</gatha>
    <gatha type="2">Aghaṃ taṃ paṭisevittha, vane vāḷamigākiṇṇe;</gatha>
    <gatha type="last">Khaggadīpinisevite.</gatha>
    <hangnum nr="1951"/>
    <gatha type="1"> ‘‘Ādāya beḷuvaṃ daṇḍaṃ, aggihuttaṃ kamaṇḍaluṃ;</gatha>
    <gatha type="last">So pāvisi brahāraññaṃ, yattha assosi kāmadaṃ.</gatha>
    <hangnum nr="1952"/>
    <gatha type="1"> ‘‘Taṃ  paviṭṭhaṃ brahāraññaṃ, kokā naṃ parivārayuṃ;</gatha>
    <gatha type="last">Vikkandi so vippanaṭṭho, dūre panthā apakkami.</gatha>
    <hangnum nr="1953"/>
    <gatha type="1"> ‘‘Tato  so brāhmaṇo gantvā, bhogaluddho asaññato;</gatha>
    <gatha type="last">Vaṅkassorohaṇe naṭṭhe, imā gāthā abhāsatha’’.</gatha>
    <hangnum nr="1954"/>
    <gatha type="1"> ‘‘Ko rājaputtaṃ nisabhaṃ, jayantamaparājitaṃ;</gatha>
    <gatha type="last">Bhaye khemassa dātāraṃ, ko me vessantaraṃ vidū.</gatha>
    <hangnum nr="1955"/>
    <gatha type="1"> ‘‘Yo yācataṃ patiṭṭhāsi, bhūtānaṃ dharaṇīriva;</gatha>
    <gatha type="last">Dharaṇūpamaṃ mahārājaṃ, ko me vessantaraṃ vidū.</gatha>
    <hangnum nr="1956"/>
    <gatha type="1"> ‘‘Yo yācataṃ gatī āsi, savantīnaṃva sāgaro;</gatha>
    <gatha type="last">Sāgarūpamaṃ <note>[udadhūpamaṃ (sī. syā. pī.), tathūpamaṃ (ka.)]</note> mahārājaṃ, ko me vessantaraṃ vidū.</gatha>
    <hangnum nr="1957"/>
    <gatha type="1"> ‘‘Kalyāṇatitthaṃ  sucimaṃ, sītūdakaṃ manoramaṃ;</gatha>
    <gatha type="2">Puṇḍarīkehi sañchannaṃ, yuttaṃ kiñjakkhareṇunā;</gatha>
    <gatha type="last">Rahadūpamaṃ <note>[sarūpamaṃ (ka.)]</note> mahārājaṃ, ko me vessantaraṃ vidū.</gatha>
    <hangnum nr="1958"/>
    <gatha type="1"> ‘‘Assatthaṃva pathe jātaṃ, sītacchāyaṃ manoramaṃ;</gatha>
    <gatha type="2">Santānaṃ visametāraṃ, kilantānaṃ paṭiggahaṃ;</gatha>
    <gatha type="last">Tathūpamaṃ mahārājaṃ, ko me vessantaraṃ vidū.</gatha>
    <hangnum nr="1959"/>
    <gatha type="1"> ‘‘Nigrodhaṃva pathe jātaṃ, sītacchāyaṃ manoramaṃ;</gatha>
    <gatha type="2">Santānaṃ visametāraṃ, kilantānaṃ paṭiggahaṃ;</gatha>
    <gatha type="last">Tathūpamaṃ mahārājaṃ, ko me vessantaraṃ vidū.</gatha>
    <hangnum nr="1960"/>
    <gatha type="1"> ‘‘Ambaṃ iva pathe jātaṃ, sītacchāyaṃ manoramaṃ;</gatha>
    <gatha type="2">Santānaṃ  visametāraṃ, kilantānaṃ paṭiggahaṃ;</gatha>
    <gatha type="last">Tathūpamaṃ mahārājaṃ, ko me vessantaraṃ vidū.</gatha>
    <hangnum nr="1961"/>
    <gatha type="1"> ‘‘Sālaṃ iva pathe jātaṃ, sītacchāyaṃ manoramaṃ;</gatha>
    <gatha type="2">Santānaṃ visametāraṃ, kilantānaṃ paṭiggahaṃ;</gatha>
    <gatha type="last">Tathūpamaṃ mahārājaṃ, ko me vessantaraṃ vidū.</gatha>
    <hangnum nr="1962"/>
    <gatha type="1"> ‘‘Dumaṃ iva pathe jātaṃ, sītacchāyaṃ manoramaṃ;</gatha>
    <gatha type="2">Santānaṃ visametāraṃ, kilantānaṃ paṭiggahaṃ;</gatha>
    <gatha type="last">Tathūpamaṃ mahārājaṃ, ko me vessantaraṃ vidū.</gatha>
    <hangnum nr="1963"/>
    <gatha type="1"> ‘‘Evañca  me vilapato, paviṭṭhassa brahāvane;</gatha>
    <gatha type="last">Ahaṃ jānanti yo vajjā, nandiṃ so janaye mama.</gatha>
    <hangnum nr="1964"/>
    <gatha type="1"> ‘‘Evañca me vilapato, paviṭṭhassa brahāvane;</gatha>
    <gatha type="2">Ahaṃ jānanti yo vajjā, tāya so ekavācāya;</gatha>
    <gatha type="last">Pasave puññaṃ anappakaṃ’’.</gatha>
    <hangnum nr="1965"/>
    <gatha type="1"> ‘‘Tassa ceto paṭissosi, araññe luddako caraṃ;</gatha>
    <gatha type="2">Tumhehi brahme pakato, atidānena khattiyo;</gatha>
    <gatha type="last">Pabbājito sakā raṭṭhā, vaṅke vasati pabbate.</gatha>
    <hangnum nr="1966"/>
    <gatha type="1"> ‘‘Tumhehi brahme pakato, atidānena khattiyo;</gatha>
    <gatha type="last">Ādāya  puttadārañca, vaṅke vasati pabbate.</gatha>
    <hangnum nr="1967"/>
    <gatha type="1"> ‘‘Akiccakārī dummedho, raṭṭhā pavanamāgato;</gatha>
    <gatha type="last">Rājaputtaṃ gavesanto, bako macchamivodake.</gatha>
    <hangnum nr="1968"/>
    <gatha type="1"> ‘‘Tassa  tyāhaṃ na dassāmi, jīvitaṃ idha brāhmaṇa;</gatha>
    <gatha type="last">Ayañhi te mayā nunno <note>[mayā’ruḷho (ka.)]</note>, saro pissati lohitaṃ.</gatha>
    <hangnum nr="1969"/>
    <gatha type="1"> ‘‘Siro te vajjhayitvāna, hadayaṃ chetvā sabandhanaṃ;</gatha>
    <gatha type="last">Panthasakuṇaṃ <note>[bandhasakuṇaṃ (ka.)]</note> yajissāmi, tuyhaṃ maṃsena brāhmaṇa.</gatha>
    <hangnum nr="1970"/>
    <gatha type="1"> ‘‘Tuyhaṃ maṃsena medena, matthakena ca brāhmaṇa;</gatha>
    <gatha type="last">Āhutiṃ paggahessāmi, chetvāna hadayaṃ tava.</gatha>
    <hangnum nr="1971"/>
    <gatha type="1"> ‘‘Taṃ me suyiṭṭhaṃ suhutaṃ, tuyhaṃ maṃsena brāhmaṇa;</gatha>
    <gatha type="last">Na ca tvaṃ rājaputtassa, bhariyaṃ putte ca nessasi’’.</gatha>
    <hangnum nr="1972"/>
    <gatha type="1"> ‘‘Avajjho brāhmaṇo dūto, cetaputta suṇohi me;</gatha>
    <gatha type="last">Tasmā hi dūtaṃ na hanti, esa dhammo sanantano.</gatha>
    <hangnum nr="1973"/>
    <gatha type="1"> ‘‘Nijjhattā sivayo sabbe, pitā naṃ daṭṭhumicchati;</gatha>
    <gatha type="last">Mātā ca dubbalā tassa, acirā cakkhūni jīyare.</gatha>
    <hangnum nr="1974"/>
    <gatha type="1"> ‘‘Tesāhaṃ pahito dūto, cetaputta suṇohi me;</gatha>
    <gatha type="2">Rājaputtaṃ nayissāmi, yadi jānāsi saṃsa me.</gatha>
    <gatha type="last">‘‘Piyassa me piyo dūto, puṇṇapattaṃ dadāmi te’’;</gatha>
    <hangnum nr="1975"/>
    <gatha type="1"> ‘‘Imañca  madhuno tumbaṃ, migasatthiñca brāhmaṇa;</gatha>
    <gatha type="last">Tañca  te desamakkhissaṃ, yattha sammati kāmado’’.</gatha>
    <centered>Jūjakapabbaṃ nāma.</centered>
    <subhead>Cūḷavanavaṇṇanā</subhead>
    <hangnum nr="1976"/>
    <gatha type="1"> ‘‘Esa selo mahābrahme, pabbato gandhamādano;</gatha>
    <gatha type="last">Yattha vessantaro rājā, saha puttehi sammati.</gatha>
    <hangnum nr="1977"/>
    <gatha type="1"> ‘‘Dhārento brāhmaṇavaṇṇaṃ, āsadañca <note>[āsaṭañca (ka.)]</note> masaṃ jaṭaṃ;</gatha>
    <gatha type="last">Cammavāsī chamā seti, jātavedaṃ namassati.</gatha>
    <hangnum nr="1978"/>
    <gatha type="1"> ‘‘Ete nīlā padissanti, nānāphaladharā dumā;</gatha>
    <gatha type="last">Uggatā abbhakūṭāva, nīlā añjanapabbatā.</gatha>
    <hangnum nr="1979"/>
    <gatha type="1"> ‘‘Dhavassakaṇṇā khadirā, sālā phandanamāluvā;</gatha>
    <gatha type="last">Sampavedhanti vātena, sakiṃ pītāva māṇavā.</gatha>
    <hangnum nr="1980"/>
    <gatha type="1"> ‘‘Upari  dumapariyāyesu, saṅgītiyova suyyare;</gatha>
    <gatha type="last">Najjuhā kokilasaṅghā <note>[kokilā siṅghā (ka.)]</note>, sampatanti dumā dumaṃ.</gatha>
    <hangnum nr="1981"/>
    <gatha type="1"> ‘‘Avhayanteva gacchantaṃ, sākhāpattasamīritā;</gatha>
    <gatha type="2">Ramayanteva āgantaṃ, modayanti nivāsinaṃ;</gatha>
    <gatha type="last">Yattha vessantaro rājā, saha puttehi sammati.</gatha>
    <hangnum nr="1982"/>
    <gatha type="1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha>
    <gatha type="last">Cammavāsī chamā seti, jātavedaṃ namassati.</gatha>
    <hangnum nr="1983"/>
    <gatha type="1"> ‘‘Ambā kapitthā panasā, sālā jambū vibhītakā;</gatha>
    <gatha type="last">Harītakī āmalakā, assatthā badarāni ca.</gatha>
    <hangnum nr="1984"/>
    <gatha type="1"> ‘‘Cārutimbarukkhā  cettha, nigrodhā ca kapitthanā;</gatha>
    <gatha type="last">Madhumadhukā thevanti, nīce pakkā cudumbarā.</gatha>
    <hangnum nr="1985"/>
    <gatha type="1"> ‘‘Pārevatā bhaveyyā ca, muddikā ca madhutthikā;</gatha>
    <gatha type="last">Madhuṃ anelakaṃ tattha, sakamādāya bhuñjare.</gatha>
    <hangnum nr="1986"/>
    <gatha type="1"> ‘‘Aññettha  pupphitā ambā, aññe tiṭṭhanti dovilā;</gatha>
    <gatha type="last">Aññe āmā ca pakkā ca, bhekavaṇṇā tadūbhayaṃ.</gatha>
    <hangnum nr="1987"/>
    <gatha type="1"> ‘‘Athettha heṭṭhā puriso, ambapakkāni gaṇhati;</gatha>
    <gatha type="last">Āmāni ceva pakkāni, vaṇṇagandharasuttame.</gatha>
    <hangnum nr="1988"/>
    <gatha type="1"> ‘‘Ateva me acchariyaṃ, hiṅkāro paṭibhāti maṃ;</gatha>
    <gatha type="last">Devānamiva āvāso, sobhati nandanūpamo.</gatha>
    <hangnum nr="1989"/>
    <gatha type="1"> ‘‘Vibhedikā nāḷikerā, khajjurīnaṃ brahāvane;</gatha>
    <gatha type="2">Mālāva ganthitā ṭhanti, dhajaggāneva dissare;</gatha>
    <gatha type="last">Nānāvaṇṇehi puppheti, nabhaṃ tārācitāmiva.</gatha>
    <hangnum nr="1990"/>
    <gatha type="1"> ‘‘Kuṭajī kuṭṭhatagarā, pāṭaliyo ca pupphitā;</gatha>
    <gatha type="last">Punnāgā giripunnāgā, koviḷārā ca pupphitā.</gatha>
    <hangnum nr="1991"/>
    <gatha type="1"> ‘‘Uddālakā somarukkhā, agaruphalliyā <note>[agarubhalliyā (sī. syā. pī.)]</note> bahū;</gatha>
    <gatha type="last">Puttajīvā <note>[puṭajīvā (ka.)]</note> ca kakudhā, asanā cettha pupphitā.</gatha>
    <hangnum nr="1992"/>
    <gatha type="1"> ‘‘Kuṭajā salaḷā nīpā <note>[nimbā (ka.)]</note>, kosambā labujā dhavā;</gatha>
    <gatha type="last">Sālā ca pupphitā tattha, palālakhalasannibhā.</gatha>
    <hangnum nr="1993"/>
    <gatha type="1"> ‘‘Tassāvidūre  pokkharaṇī, bhūmibhāge manorame;</gatha>
    <gatha type="last">Padumuppalasañchannā, devānamiva nandane.</gatha>
    <hangnum nr="1994"/>
    <gatha type="1"> ‘‘Athettha  puppharasamattā, kokilā mañjubhāṇikā;</gatha>
    <gatha type="last">Abhinādenti pavanaṃ, utusampupphite dume.</gatha>
    <hangnum nr="1995"/>
    <gatha type="1"> ‘‘Bhassanti makarandehi, pokkhare pokkhare madhū;</gatha>
    <gatha type="2">Athettha vātā vāyanti, dakkhiṇā atha pacchimā;</gatha>
    <gatha type="last">Padumakiñjakkhareṇūhi, okiṇṇo hoti assamo.</gatha>
    <hangnum nr="1996"/>
    <gatha type="1"> ‘‘Thūlā siṅghāṭakā cettha, saṃsādiyā pasādiyā <note>[saṃsāriyā pasāriyā (ka.)]</note>;</gatha>
    <gatha type="2">Macchakacchapabyāviddhā, bahū cettha mupayānakā;</gatha>
    <gatha type="last">Madhuṃ bhisehi savati, khirasappimuḷālibhi.</gatha>
    <hangnum nr="1997"/>
    <gatha type="1"> ‘‘Surabhī  taṃ vanaṃ vāti, nānāgandhasamoditaṃ <note>[nānāgandhasameritaṃ (sī. syā. pī.)]</note>;</gatha>
    <gatha type="2">Sammaddateva <note>[samodateva (ka.)]</note> gandhena, pupphasākhāhi taṃ vanaṃ;</gatha>
    <gatha type="last">Bhamarā pupphagandhena, samantā mabhināditā.</gatha>
    <hangnum nr="1998"/>
    <gatha type="1"> ‘‘Athettha sakuṇā santi, nānāvaṇṇā bahū dijā;</gatha>
    <gatha type="last">Modanti saha bhariyāhi, aññamaññaṃ pakūjino.</gatha>
    <hangnum nr="1999"/>
    <gatha type="1"> ‘‘Nandikā jīvaputtā ca, jīvaputtā piyā ca no;</gatha>
    <gatha type="last">Piyā puttā piyā nandā, dijā pokkharaṇīgharā.</gatha>
    <hangnum nr="2000"/>
    <gatha type="1"> ‘‘Mālāva ganthitā ṭhanti, dhajaggāneva dissare;</gatha>
    <gatha type="2">Nānāvaṇṇehi pupphehi, kusaleheva suganthitā <note>[suganthikā (sī. pī.)]</note>;</gatha>
    <gatha type="last">Yattha  vessantaro rājā, saha puttehi sammati.</gatha>
    <hangnum nr="2001"/>
    <gatha type="1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha>
    <gatha type="last">Cammavāsī chamā seti, jātavedaṃ namassati’’.</gatha>
    <hangnum nr="2002"/>
    <gatha type="1"> ‘‘Idañca me sattubhattaṃ, madhunā paṭisaṃyutaṃ;</gatha>
    <gatha type="last">Madhupiṇḍikā ca sukatāyo, sattubhattaṃ dadāmi te’’.</gatha>
    <hangnum nr="2003"/>
    <gatha type="1"> ‘‘Tuyheva sambalaṃ hotu, nāhaṃ icchāmi sambalaṃ;</gatha>
    <gatha type="last">Itopi brahme gaṇhāhi, gaccha brahme yathāsukhaṃ.</gatha>
    <hangnum nr="2004"/>
    <gatha type="1"> ‘‘Ayaṃ ekapadī eti, ujuṃ gacchati assamaṃ;</gatha>
    <gatha type="2">Isīpi accuto tattha, paṅkadanto rajassiro;</gatha>
    <gatha type="last">Dhārento brāhmaṇavaṇṇaṃ, āsadañca masaṃ jaṭaṃ.</gatha>
    <hangnum nr="2005"/>
    <gatha type="1"> ‘‘Cammavāsī chamā seti, jātavedaṃ namassati;</gatha>
    <gatha type="last">Taṃ tvaṃ gantvāna pucchassu, so te maggaṃ pavakkhati’’.</gatha>
    <hangnum nr="2006"/>
    <gatha type="1"> Idaṃ  sutvā brahmabandhu, cetaṃ katvā padakkhiṇaṃ;</gatha>
    <gatha type="last">Udaggacitto pakkāmi, yenāsi accuto isi.</gatha>
    <centered>Cūḷavanavaṇṇanā.</centered>
    <subhead>Mahāvanavaṇṇanā</subhead>
    <hangnum nr="2007"/>
    <gatha type="1"> Gacchanto  so bhāradvājo, addassa accutaṃ isiṃ;</gatha>
    <gatha type="last">Disvāna taṃ bhāradvājo, sammodi isinā saha.</gatha>
    <hangnum nr="2008"/>
    <gatha type="1"> ‘‘Kacci nu bhoto kusalaṃ, kacci bhoto anāmayaṃ;</gatha>
    <gatha type="last">Kacci uñchena yāpesi, kacci mūlaphalā bahū.</gatha>
    <hangnum nr="2009"/>
    <gatha type="1"> ‘‘Kacci ḍaṃsā makasā ca, appameva sarīsapā;</gatha>
    <gatha type="last">Vane  vāḷamigākiṇṇe, kacci hiṃsā na vijjati’’.</gatha>
    <hangnum nr="2010"/>
    <gatha type="1"> ‘‘Kusalañceva me brahme, atho brahme anāmayaṃ;</gatha>
    <gatha type="last">Atho uñchena yāpemi, atho mūlaphalā bahū.</gatha>
    <hangnum nr="2011"/>
    <gatha type="1"> ‘‘Atho ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, hiṃsā mayhaṃ na vijjati.</gatha>
    <hangnum nr="2012"/>
    <gatha type="1"> ‘‘Bahūni vassapūgāni, assame vasato mama;</gatha>
    <gatha type="last">Nābhijānāmi uppannaṃ, ābādhaṃ amanoramaṃ.</gatha>
    <hangnum nr="2013"/>
    <gatha type="1"> ‘‘Svāgataṃ te mahābrahme, atho te adurāgataṃ;</gatha>
    <gatha type="last">Anto pavisa bhaddante, pāde pakkhālayassu te.</gatha>
    <hangnum nr="2014"/>
    <gatha type="1"> ‘‘Tindukāni piyālāni, madhuke kāsumāriyo;</gatha>
    <gatha type="last">Phalāni khuddakappāni, bhuñja brahme varaṃ varaṃ.</gatha>
    <hangnum nr="2015"/>
    <gatha type="1"> ‘‘Idampi pānīyaṃ sītaṃ, ābhataṃ girigabbharā;</gatha>
    <gatha type="last">Tato piva mahābrahme, sace tvaṃ abhikaṅkhasi’’.</gatha>
    <hangnum nr="2016"/>
    <gatha type="1"> ‘‘Paṭiggahitaṃ yaṃ dinnaṃ, sabbassa agghiyaṃ kataṃ;</gatha>
    <gatha type="2">Sañjayassa sakaṃ puttaṃ, sivīhi vippavāsitaṃ;</gatha>
    <gatha type="last">Tamahaṃ dassanamāgato, yadi jānāsi saṃsa me’’.</gatha>
    <gatha type="last"/>
    <hangnum nr="2017"/>
    <gatha type="1"> ‘‘Na  bhavaṃ eti puññatthaṃ, sivirājassa dassanaṃ;</gatha>
    <gatha type="2">Maññe bhavaṃ patthayati, rañño bhariyaṃ patibbataṃ;</gatha>
    <gatha type="last">Maññe kaṇhājinaṃ dāsiṃ, jāliṃ dāsañca icchasi.</gatha>
    <hangnum nr="2018"/>
    <gatha type="1"> ‘‘Atha vā tayo mātāputte, araññā netumāgato;</gatha>
    <gatha type="last">Na  tassa bhogā vijjanti, dhanaṃ dhaññañca brāhmaṇa’’.</gatha>
    <hangnum nr="2019"/>
    <gatha type="1"> ‘‘Akuddharūpohaṃ  bhoto <note>[bhoto (sī. pī.)]</note>, nāhaṃ yācitumāgato;</gatha>
    <gatha type="last">Sādhu dassanamariyānaṃ, sannivāso sadā sukho.</gatha>
    <hangnum nr="2020"/>
    <gatha type="1"> ‘‘Adiṭṭhapubbo sivirājā, sivīhi vippavāsito;</gatha>
    <gatha type="last">Tamahaṃ dassanamāgato, yadi jānāsi saṃsa me’’.</gatha>
    <hangnum nr="2021"/>
    <gatha type="1"> ‘‘Esa selo mahābrahme, pabbato gandhamādano;</gatha>
    <gatha type="last">Yattha vessantaro rājā, saha puttehi sammati.</gatha>
    <hangnum nr="2022"/>
    <gatha type="1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha>
    <gatha type="last">Cammavāsī chamā seti, jātavedaṃ namassati.</gatha>
    <hangnum nr="2023"/>
    <gatha type="1"> ‘‘Ete nīlā padissanti, nānāphaladharā dumā;</gatha>
    <gatha type="last">Uggatā abbhakūṭāva nīlā añjanapabbatā.</gatha>
    <hangnum nr="2024"/>
    <gatha type="1"> ‘‘Dhavassakaṇṇā khadirā, sālā phandanamāluvā;</gatha>
    <gatha type="last">Sampavedhanti vātena, sakiṃ pītāva māṇavā.</gatha>
    <hangnum nr="2025"/>
    <gatha type="1"> ‘‘Upari dumapariyāyesu, saṅgītiyova suyyare;</gatha>
    <gatha type="last">Najjuhā kokilasaṅghā, sampatanti dumā dumaṃ.</gatha>
    <hangnum nr="2026"/>
    <gatha type="1"> ‘‘Avhayanteva gacchantaṃ, sākhāpattasamīritā;</gatha>
    <gatha type="2">Ramayanteva āgantaṃ, modayanti nivāsinaṃ;</gatha>
    <gatha type="last">Yattha vessantaro rājā, saha puttehi sammati.</gatha>
    <hangnum nr="2027"/>
    <gatha type="1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha>
    <gatha type="last">Cammavāsī chamā seti, jātavedaṃ namassati.</gatha>
    <hangnum nr="2028"/>
    <gatha type="1"> ‘‘Karerimālā  vitatā, bhūmibhāge manorame;</gatha>
    <gatha type="last">Saddalāharitā bhūmi, na tatthuddhaṃsate rajo.</gatha>
    <hangnum nr="2029"/>
    <gatha type="1"> ‘‘Mayūragīvasaṅkāsā, tūlaphassasamūpamā;</gatha>
    <gatha type="last">Tiṇāni nātivattanti, samantā caturaṅgulā.</gatha>
    <hangnum nr="2030"/>
    <gatha type="1"> ‘‘Ambā jambū kapitthā ca, nīce pakkā cudumbarā;</gatha>
    <gatha type="last">Paribhogehi rukkhehi, vanaṃ taṃ rativaḍḍhanaṃ.</gatha>
    <hangnum nr="2031"/>
    <gatha type="1"> ‘‘Veḷuriyavaṇṇasannibhaṃ , macchagumbanisevitaṃ;</gatha>
    <gatha type="last">Suciṃ sugandhaṃ salilaṃ, āpo tatthapi sandati.</gatha>
    <hangnum nr="2032"/>
    <gatha type="1"> ‘‘Tassāvidūre pokkharaṇī, bhūmibhāge manorame;</gatha>
    <gatha type="last">Padumuppalasañchannā, devānamiva nandane.</gatha>
    <hangnum nr="2033"/>
    <gatha type="1"> ‘‘Tīṇi uppalajātāni, tasmiṃ sarasi brāhmaṇa;</gatha>
    <gatha type="last">Vicittaṃ nīlānekāni, setā lohitakāni ca.</gatha>
    <hangnum nr="2034"/>
    <gatha type="1"> ‘‘Khomāva tattha padumā, setasogandhikehi ca;</gatha>
    <gatha type="last">Kalambakehi sañchanno, mucalindo nāma so saro.</gatha>
    <hangnum nr="2035"/>
    <gatha type="1"> ‘‘Athettha padumā phullā, apariyantāva dissare;</gatha>
    <gatha type="last">Gimhā hemantikā phullā, jaṇṇutagghā upattharā.</gatha>
    <hangnum nr="2036"/>
    <gatha type="1"> ‘‘Surabhī sampavāyanti, vicittapupphasanthatā;</gatha>
    <gatha type="last">Bhamarā pupphagandhena, samantā mabhināditā.</gatha>
    <hangnum nr="2037"/>
    <gatha type="1"> ‘‘Athettha udakantasmiṃ, rukkhā tiṭṭhanti brāhmaṇa;</gatha>
    <gatha type="last">Kadambā pāṭalī phullā, koviḷārā ca pupphitā.</gatha>
    <hangnum nr="2038"/>
    <gatha type="1"> ‘‘Aṅkolā kacchikārā ca, pārijaññā ca pupphitā;</gatha>
    <gatha type="last">Vāraṇā  vayanā <note>[sāyanā (sī. pī.), vuyhanā (syā.)]</note> rukkhā, mucalindamubhato <note>[mucalindamabhito (sī. pī.)]</note> saraṃ.</gatha>
    <hangnum nr="2039"/>
    <gatha type="1"> ‘‘Sirīsā setapārisā <note>[setavārisā (sī. pī.)]</note>, sādhu vāyanti padmakā;</gatha>
    <gatha type="last">Nigguṇḍī sirīnigguṇḍī <note>[saranigguṇḍī (ka.)]</note>, asanā cettha pupphitā.</gatha>
    <hangnum nr="2040"/>
    <gatha type="1"> ‘‘Paṅgurā <note>[paṅkurā (syā.), paṅgulā (ka.)]</note> bahulā selā, sobhañjanā ca pupphitā;</gatha>
    <gatha type="last">Ketakā kaṇikārā ca, kanaverā ca pupphitā.</gatha>
    <hangnum nr="2041"/>
    <gatha type="1"> ‘‘Ajjunā ajjukaṇṇā ca, mahānāmā ca pupphitā;</gatha>
    <gatha type="last">Supupphitaggā tiṭṭhanti, pajjalanteva kiṃsukā.</gatha>
    <hangnum nr="2042"/>
    <gatha type="1"> ‘‘Setapaṇṇī sattapaṇṇā, kadaliyo kusumbharā;</gatha>
    <gatha type="last">Dhanutakkārī pupphehi, sīsapāvaraṇāni ca.</gatha>
    <hangnum nr="2043"/>
    <gatha type="1"> ‘‘Acchivā sallavā <note>[sabalā (sī.), simalā (pī.)]</note> rukkhā, sallakiyo ca pupphitā;</gatha>
    <gatha type="last">Setageru ca tagarā, maṃsikuṭṭhā kulāvarā.</gatha>
    <hangnum nr="2044"/>
    <gatha type="1"> ‘‘Daharā  rukkhā ca vuddhā ca, akuṭilā cettha pupphitā;</gatha>
    <gatha type="last">Assamaṃ ubhato ṭhanti, agyāgāraṃ samantato.</gatha>
    <hangnum nr="2045"/>
    <gatha type="1"> ‘‘Athettha udakantasmiṃ, bahujāto phaṇijjako;</gatha>
    <gatha type="last">Muggatiyo karatiyo, sevālasīsakā bahū.</gatha>
    <hangnum nr="2046"/>
    <gatha type="1"> ‘‘Uddāpavattaṃ <note>[uddhāpavattaṃ (syā. pī.)]</note> ulluḷitaṃ, makkhikā hiṅgujālikā;</gatha>
    <gatha type="last">Dāsimakañjako <note>[dāsimā koñjako (ka.)]</note> cettha, bahū nīcekaḷambakā.</gatha>
    <hangnum nr="2047"/>
    <gatha type="1"> ‘‘Elamphurakasañchannā <note>[elambarakasañchannā (sī. pī.), eḷambakehi sañchannā (syā.)]</note>, rukkhā tiṭṭhanti brāhmaṇa;</gatha>
    <gatha type="last">Sattāhaṃ dhāriyamānānaṃ, gandho tesaṃ na chijjati.</gatha>
    <hangnum nr="2048"/>
    <gatha type="1"> ‘‘Ubhato  saraṃ mucalindaṃ, pupphā tiṭṭhanti sobhanā;</gatha>
    <gatha type="last">Indīvarehi sañchannaṃ, vanaṃ taṃ upasobhati.</gatha>
    <hangnum nr="2049"/>
    <gatha type="1"> ‘‘Aḍḍhamāsaṃ dhāriyamānānaṃ, gandho tesaṃ na chijjati;</gatha>
    <gatha type="2">Nīlapupphī setavārī, pupphitā girikaṇṇikā;</gatha>
    <gatha type="last">Kalerukkhehi <note>[kaṭerukehi (sī.), kaṭerukkhehi (pī.)]</note> sañchannaṃ, vanaṃ taṃ tulasīhi ca.</gatha>
    <hangnum nr="2050"/>
    <gatha type="1"> ‘‘Sammaddateva gandhena, pupphasākhāhi taṃ vanaṃ;</gatha>
    <gatha type="last">Bhamarā pupphagandhena, samantā mabhināditā.</gatha>
    <hangnum nr="2051"/>
    <gatha type="1"> ‘‘Tīṇi kakkārujātāni, tasmiṃ sarasi brāhmaṇa;</gatha>
    <gatha type="last">Kumbhamattāni cekāni, murajamattāni tā ubho.</gatha>
    <hangnum nr="2052"/>
    <gatha type="1"> ‘‘Athettha sāsapo bahuko, nādiyo <note>[nāriyo (ka.)]</note> haritāyuto;</gatha>
    <gatha type="last">Asī tālāva tiṭṭhanti, chejjā indīvarā bahū.</gatha>
    <hangnum nr="2053"/>
    <gatha type="1"> ‘‘Apphoṭā suriyavallī ca, kāḷīyā <note>[koḷīyā (ka.)]</note> madhugandhiyā;</gatha>
    <gatha type="last">Asokā mudayantī ca, vallibho khuddapupphiyo.</gatha>
    <hangnum nr="2054"/>
    <gatha type="1"> ‘‘Koraṇḍakā anojā ca, pupphitā nāgamallikā <note>[nāgavallikā (sī. pī.)]</note>;</gatha>
    <gatha type="last">Rukkhamāruyha tiṭṭhanti, phullā kiṃsukavalliyo.</gatha>
    <hangnum nr="2055"/>
    <gatha type="1"> ‘‘Kaṭeruhā  ca vāsantī, yūthikā madhugandhiyā;</gatha>
    <gatha type="last">Niliyā sumanā bhaṇḍī, sobhati padumuttaro.</gatha>
    <hangnum nr="2056"/>
    <gatha type="1"> ‘‘Pāṭalī samuddakappāsī, kaṇikārā ca pupphitā;</gatha>
    <gatha type="last">Hemajālāva dissanti, ruciraggi sikhūpamā.</gatha>
    <hangnum nr="2057"/>
    <gatha type="1"> ‘‘Yāni tāni ca pupphāni, thalajānudakāni ca;</gatha>
    <gatha type="last">Sabbāni  tattha dissanti, evaṃ rammo mahodadhi.</gatha>
    <hangnum nr="2058"/>
    <gatha type="1"> ‘‘Athassā pokkharaṇiyā, bahukā vārigocarā;</gatha>
    <gatha type="last">Rohitā naḷapī <note>[naḷape (ka.)]</note> siṅgū, kumbhilā makarā susū.</gatha>
    <hangnum nr="2059"/>
    <gatha type="1"> ‘‘Madhu ca madhulaṭṭhi ca, tālisā ca piyaṅgukā;</gatha>
    <gatha type="last">Kuṭandajā bhaddamuttā <note>[unnakā bhaddamuṭṭhā ca (ka.)]</note>, setapupphā ca lolupā.</gatha>
    <hangnum nr="2060"/>
    <gatha type="1"> ‘‘Surabhī  ca rukkhā tagarā, bahukā tuṅgavaṇṭakā <note>[tuṅgavallikā (ka.)]</note>;</gatha>
    <gatha type="last">Padmakā naradā kuṭṭhā, jhāmakā ca hareṇukā.</gatha>
    <hangnum nr="2061"/>
    <gatha type="1"> ‘‘Haliddakā gandhasilā, hiriverā ca guggulā;</gatha>
    <gatha type="last">Vibhedikā corakā kuṭṭhā, kappurā ca kaliṅgukā.</gatha>
    <hangnum nr="2062"/>
    <gatha type="1"> ‘‘Athettha sīhabyagghā ca, purisālū ca hatthiyo;</gatha>
    <gatha type="last">Eṇeyyā pasadā ceva, rohiccā sarabhā migā.</gatha>
    <hangnum nr="2063"/>
    <gatha type="1"> ‘‘Koṭṭhasuṇā suṇopi ca, tuliyā naḷasannibhā;</gatha>
    <gatha type="last">Cāmarī calanī laṅghī, jhāpitā makkaṭā picu.</gatha>
    <hangnum nr="2064"/>
    <gatha type="1"> ‘‘Kakkaṭā kaṭamāyā ca, ikkā goṇasirā bahū;</gatha>
    <gatha type="last">Khaggā varāhā nakulā, kāḷakettha bahūtaso.</gatha>
    <hangnum nr="2065"/>
    <gatha type="1"> ‘‘Mahiṃsā soṇasiṅgālā, pampakā ca samantato;</gatha>
    <gatha type="last">Ākucchā pacalākā ca, citrakā cāpi dīpiyo.</gatha>
    <hangnum nr="2066"/>
    <gatha type="1"> ‘‘Pelakā ca vighāsādā, sīhā gogaṇisādakā;</gatha>
    <gatha type="last">Aṭṭhapādā ca morā ca, bhassarā ca kukutthakā.</gatha>
    <hangnum nr="2067"/>
    <gatha type="1"> ‘‘Caṅkorā  kukkuṭā nāgā, aññamaññaṃ pakūjino;</gatha>
    <gatha type="last">Bakā balākā najjuhā, dindibhā kuñjavājitā <note>[kuñjavādikā (sī. pī.)]</note>.</gatha>
    <hangnum nr="2068"/>
    <gatha type="1"> ‘‘Byagghinasā  lohapiṭṭhā, pammakā <note>[pampakā (sī. pī.), cappakā (syā.), pabbakā (ka.)]</note> jīvajīvakā;</gatha>
    <gatha type="last">Kapiñjarā tittirāyo, kulā ca paṭikutthakā.</gatha>
    <hangnum nr="2069"/>
    <gatha type="1"> ‘‘Mandālakā celakeṭu, bhaṇḍutittiranāmakā;</gatha>
    <gatha type="last">Celāvakā piṅgalāyo <note>[piṅgulāyo (sī. pī.)]</note>, goṭakā aṅgahetukā.</gatha>
    <hangnum nr="2070"/>
    <gatha type="1"> ‘‘Karaviyā ca saggā ca, uhuṅkārā ca kukkuhā;</gatha>
    <gatha type="last">Nānādijagaṇākiṇṇaṃ, nānāsaranikūjitaṃ.</gatha>
    <hangnum nr="2071"/>
    <gatha type="1"> ‘‘Athettha sakuṇā santi, nīlakā <note>[sāḷikā (ka.)]</note> mañjubhāṇikā;</gatha>
    <gatha type="last">Modanti saha bhariyāhi, aññamaññaṃ pakūjino.</gatha>
    <hangnum nr="2072"/>
    <gatha type="1"> ‘‘Athettha sakuṇā santi, dijā mañjussarā sitā;</gatha>
    <gatha type="last">Setacchikuṭā bhadrakkhā, aṇḍajā citrapekhuṇā.</gatha>
    <hangnum nr="2073"/>
    <gatha type="1"> ‘‘Athettha sakuṇā santi, dijā mañjussarā sitā;</gatha>
    <gatha type="last">Sikhaṇḍī nīlagīvāhi, aññamaññaṃ pakūjino.</gatha>
    <hangnum nr="2074"/>
    <gatha type="1"> ‘‘Kukutthakā kuḷīrakā, koṭṭhā pokkharasātakā;</gatha>
    <gatha type="last">Kālāmeyyā baliyakkhā, kadambā suvasāḷikā.</gatha>
    <hangnum nr="2075"/>
    <gatha type="1"> ‘‘Haliddā  lohitā setā, athettha nalakā bahū;</gatha>
    <gatha type="last">Vāraṇā bhiṅgarājā ca, kadambā suvakokilā.</gatha>
    <hangnum nr="2076"/>
    <gatha type="1"> ‘‘Ukkusā kurarā haṃsā, āṭā parivadentikā;</gatha>
    <gatha type="last">Pākahaṃsā  atibalā, najjuhā jīvajīvakā.</gatha>
    <hangnum nr="2077"/>
    <gatha type="1"> ‘‘Pārevatā ravihaṃsā, cakkavākā nadīcarā;</gatha>
    <gatha type="last">Vāraṇābhirudā rammā, ubho kālūpakūjino.</gatha>
    <hangnum nr="2078"/>
    <gatha type="1"> ‘‘Athettha sakuṇā santi, nānāvaṇṇā bahū dijā;</gatha>
    <gatha type="last">Modanti saha bhariyāhi, aññamaññaṃ pakūjino.</gatha>
    <hangnum nr="2079"/>
    <gatha type="1"> ‘‘Athettha sakuṇā santi, nānāvaṇṇā bahū dijā;</gatha>
    <gatha type="last">Sabbe mañjū nikūjanti, mucalindamubhatosaraṃ.</gatha>
    <hangnum nr="2080"/>
    <gatha type="1"> ‘‘Athettha sakuṇā santi, karaviyā nāma te dijā <note>[karavī nāma te dijā (sī. pī.)]</note>;</gatha>
    <gatha type="last">Modanti saha bhariyāhi, aññamaññaṃ pakūjino.</gatha>
    <hangnum nr="2081"/>
    <gatha type="1"> ‘‘Athettha  sakuṇā santi, karaviyā nāma te dijā;</gatha>
    <gatha type="last">Sabbe mañjū nikūjanti, mucalindamubhatosaraṃ.</gatha>
    <hangnum nr="2082"/>
    <gatha type="1"> ‘‘Eṇeyyapasadākiṇṇaṃ, nāgasaṃsevitaṃ vanaṃ;</gatha>
    <gatha type="last">Nānālatāhi sañchannaṃ, kadalīmigasevitaṃ.</gatha>
    <hangnum nr="2083"/>
    <gatha type="1"> ‘‘Athettha sāsapo bahuko <note>[sāmā bahukā (syā. ka.)]</note>, nīvāro varako bahu;</gatha>
    <gatha type="last">Sāli akaṭṭhapāko ca, ucchu tattha anappako.</gatha>
    <hangnum nr="2084"/>
    <gatha type="1"> ‘‘Ayaṃ ekapadī eti, ujuṃ gacchati assamaṃ;</gatha>
    <gatha type="2">Khudaṃ <note>[khuddaṃ (syā. ka.)]</note> pipāsaṃ aratiṃ, tattha patto na vindati;</gatha>
    <gatha type="last">Yattha vessantaro rājā, saha puttehi sammati.</gatha>
    <hangnum nr="2085"/>
    <gatha type="1"> ‘‘Dhārento brāhmaṇavaṇṇaṃ, āsadañca masaṃ jaṭaṃ;</gatha>
    <gatha type="last">Cammavāsī chamā seti, jātavedaṃ namassati’’.</gatha>
    <hangnum nr="2086"/>
    <gatha type="1"> Idaṃ  sutvā brahmabandhu, isiṃ katvā padakkhiṇaṃ;</gatha>
    <gatha type="last">Udaggacitto pakkāmi, yattha vessantaro ahu’’.</gatha>
    <centered>Mahāvanavaṇṇanā.</centered>
    <subhead>Dārakapabbaṃ</subhead>
    <hangnum nr="2087"/>
    <gatha type="1"> ‘‘Uṭṭhehi  jāli patiṭṭha, porāṇaṃ viya dissati;</gatha>
    <gatha type="last">Brāhmaṇaṃ viya passāmi, nandiyo mābhikīrare’’.</gatha>
    <hangnum nr="2088"/>
    <gatha type="1"> ‘‘Ahampi tāta passāmi, yo so brahmāva dissati;</gatha>
    <gatha type="last">Addhiko viya <note>[atthiko viya (sī. pī.)]</note> āyāti, atithī no bhavissati’’.</gatha>
    <hangnum nr="2089"/>
    <gatha type="1"> ‘‘Kacci nu bhoto kusalaṃ, kacci bhoto anāmayaṃ;</gatha>
    <gatha type="last">Kacci uñchena yāpetha, kacci mūlaphalā bahū.</gatha>
    <hangnum nr="2090"/>
    <gatha type="1"> ‘‘Kacci ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, kacci hiṃsā na vijjati’’.</gatha>
    <hangnum nr="2091"/>
    <gatha type="1"> ‘‘Kusalañceva no brahme, atho brahme anāmayaṃ;</gatha>
    <gatha type="last">Atho uñchena yāpema, atho mūlaphalā bahū.</gatha>
    <hangnum nr="2092"/>
    <gatha type="1"> ‘‘Atho  ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, hiṃsā amhaṃ <note>[mayhaṃ (syā. ka.)]</note> na vijjati’’.</gatha>
    <hangnum nr="2093"/>
    <gatha type="1"> ‘‘Satta no māse vasataṃ, araññe jīvasokinaṃ <note>[jīvisokinaṃ (syā.)]</note>;</gatha>
    <gatha type="2">Idampi paṭhamaṃ passāma, brāhmaṇaṃ devavaṇṇinaṃ;</gatha>
    <gatha type="last">Ādāya veḷuvaṃ daṇḍaṃ, aggihuttaṃ kamaṇḍaluṃ.</gatha>
    <hangnum nr="2094"/>
    <gatha type="1"> ‘‘Svāgataṃ te mahābrahme, atho te adurāgataṃ;</gatha>
    <gatha type="last">Anto pavisa bhaddante, pāde pakkhālayassu te.</gatha>
    <hangnum nr="2095"/>
    <gatha type="1"> ‘‘Tindukāni  piyālāni, madhuke kāsumāriyo;</gatha>
    <gatha type="last">Phalāni khuddakappāni, bhuñja brahme varaṃ varaṃ.</gatha>
    <hangnum nr="2096"/>
    <gatha type="1"> ‘‘Idampi pānīyaṃ sītaṃ, ābhataṃ girigabbharā;</gatha>
    <gatha type="last">Tato piva mahābrahme, sace tvaṃ abhikaṅkhasi.</gatha>
    <hangnum nr="2097"/>
    <gatha type="1"> ‘‘Atha tvaṃ kena vaṇṇena, kena vā pana hetunā;</gatha>
    <gatha type="last">Anuppatto brahāraññaṃ, taṃ me akkhāhi pucchito’’.</gatha>
    <hangnum nr="2098"/>
    <gatha type="1"> ‘‘Yathā vārivaho pūro, sabbakālaṃ na khīyati;</gatha>
    <gatha type="last">Evaṃ taṃ yācitāgacchiṃ, putte me dehi yācito’’.</gatha>
    <hangnum nr="2099"/>
    <gatha type="1"> ‘‘Dadāmi na vikampāmi, issaro naya brāhmaṇa;</gatha>
    <gatha type="last">Pāto gatā rājaputtī, sāyaṃ uñchāto ehiti.</gatha>
    <hangnum nr="2100"/>
    <gatha type="1"> ‘‘Ekarattiṃ  vasitvāna, pāto gacchasi brāhmaṇa;</gatha>
    <gatha type="last">Tassā nhāte upaghāte, atha ne māladhārine.</gatha>
    <hangnum nr="2101"/>
    <gatha type="1"> ‘‘Ekarattiṃ vasitvāna, pāto gacchasi brāhmaṇa;</gatha>
    <gatha type="2">Nānāpupphehi sañchanne, nānāgandhehi bhūsite;</gatha>
    <gatha type="last">Nānāmūlaphalākiṇṇe, gaccha svādāya brāhmaṇa’’.</gatha>
    <hangnum nr="2102"/>
    <gatha type="1"> ‘‘Na vāsamabhirocāmi, gamanaṃ mayha ruccati;</gatha>
    <gatha type="last">Antarāyopi me assa, gacchaññeva rathesabha.</gatha>
    <hangnum nr="2103"/>
    <gatha type="1"> ‘‘Na hetā yācayogī naṃ, antarāyassa kāriyā;</gatha>
    <gatha type="last">Itthiyo mantaṃ <note>[itthikāmantaṃ (ka.)]</note> jānanti, sabbaṃ gaṇhanti vāmato.</gatha>
    <hangnum nr="2104"/>
    <gatha type="1"> ‘‘Saddhāya  dānaṃ dadato, māsaṃ adakkhi mātaraṃ;</gatha>
    <gatha type="last">Antarāyampi  sā kayirā, gacchaññeva rathesabha.</gatha>
    <hangnum nr="2105"/>
    <gatha type="1"> ‘‘Āmantayassu te putte, mā te mātaramaddasuṃ;</gatha>
    <gatha type="last">Saddhāya dānaṃ dadato, evaṃ puññaṃ pavaḍḍhati.</gatha>
    <hangnum nr="2106"/>
    <gatha type="1"> ‘‘Āmantayassu te putte, mā te mātaramaddasuṃ;</gatha>
    <gatha type="last">Mādisassa dhanaṃ datvā, rāja saggaṃ gamissasi’’.</gatha>
    <hangnum nr="2107"/>
    <gatha type="1"> ‘‘Sace tvaṃ nicchase daṭṭhuṃ, mama bhariyaṃ patibbataṃ;</gatha>
    <gatha type="last">Ayyakassapi dassehi, jāliṃ kaṇhājinaṃ cubho.</gatha>
    <hangnum nr="2108"/>
    <gatha type="1"> ‘‘Ime kumāre disvāna, mañjuke piyabhāṇine;</gatha>
    <gatha type="last">Patīto sumano vitto, bahuṃ dassati te dhanaṃ’’.</gatha>
    <hangnum nr="2109"/>
    <gatha type="1"> ‘‘Acchedanassa bhāyāmi, rājaputta suṇohi me;</gatha>
    <gatha type="2">Rājadaṇḍāya maṃ dajjā, vikkiṇeyya haneyya vā;</gatha>
    <gatha type="last">Jino dhanañca dāse ca, gārayhassa brahmabandhuyā’’.</gatha>
    <hangnum nr="2110"/>
    <gatha type="1"> ‘‘Ime kumāre disvāna, mañjuke piyabhāṇine;</gatha>
    <gatha type="2">Dhamme ṭhito mahārājā, sivīnaṃ raṭṭhavaḍḍhano;</gatha>
    <gatha type="last">Laddhā pītisomanassaṃ, bahuṃ dassati te dhanaṃ’’.</gatha>
    <hangnum nr="2111"/>
    <gatha type="1"> ‘‘Nāhaṃ tampi karissāmi, yaṃ maṃ tvaṃ anusāsasi;</gatha>
    <gatha type="last">Dārakeva ahaṃ nessaṃ, brāhmaṇyā paricārake’’.</gatha>
    <hangnum nr="2112"/>
    <gatha type="1"> ‘‘Tato kumārā byathitā <note>[byadhitā (sī. pī. ka.)]</note>, sutvā luddassa bhāsitaṃ;</gatha>
    <gatha type="last">Tena tena padhāviṃsu, jālī kaṇhājinā cubho’’.</gatha>
    <hangnum nr="2113"/>
    <gatha type="1"> ‘‘Ehi  tāta piyaputta, pūretha mama pāramiṃ;</gatha>
    <gatha type="last">Hadayaṃ  mebhisiñcetha, karotha vacanaṃ mama.</gatha>
    <hangnum nr="2114"/>
    <gatha type="1"> ‘‘Yānā nāvā ca me hotha, acalā bhavasāgare;</gatha>
    <gatha type="last">Jātipāraṃ tarissāmi, santāressaṃ sadevakaṃ’’.</gatha>
    <hangnum nr="2115"/>
    <gatha type="1"> ‘‘Ehi amma piyadhīti, pūretha mama pāramiṃ <note>[piyā me dānapāramī (syā. ka.)]</note>;</gatha>
    <gatha type="last">Hadayaṃ mebhisiñcetha, karotha vacanaṃ mama.</gatha>
    <hangnum nr="2116"/>
    <gatha type="1"> ‘‘Yānā  nāvā ca me hotha, acalā bhavasāgare;</gatha>
    <gatha type="last">Jātipāraṃ tarissāmi, uddharissaṃ sadevakaṃ’’.</gatha>
    <hangnum nr="2117"/>
    <gatha type="1"> ‘‘Tato kumāre ādāya, jāliṃ kaṇhājinaṃ cubho;</gatha>
    <gatha type="last">Brāhmaṇassa adā dānaṃ, sivīnaṃ raṭṭhavaḍḍhano.</gatha>
    <hangnum nr="2118"/>
    <gatha type="1"> ‘‘Tato kumāre ādāya, jāliṃ kaṇhājinaṃ cubho;</gatha>
    <gatha type="last">Brāhmaṇassa adā vitto, puttake dānamuttamaṃ.</gatha>
    <hangnum nr="2119"/>
    <gatha type="1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha>
    <gatha type="last">Yaṃ kumāre padinnamhi, medanī sampakampatha.</gatha>
    <hangnum nr="2120"/>
    <gatha type="1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha>
    <gatha type="2">Yaṃ pañjalikato rājā, kumāre sukhavacchite;</gatha>
    <gatha type="last">Brāhmaṇassa adā dānaṃ, sivīnaṃ raṭṭhavaḍḍhano’’.</gatha>
    <hangnum nr="2121"/>
    <gatha type="1"> ‘‘Tato so brāhmaṇo luddo, lataṃ dantehi chindiya;</gatha>
    <gatha type="last">Latāya hatthe bandhitvā, latāya anumajjatha <note>[anupajjatha (ka.)]</note>.</gatha>
    <hangnum nr="2122"/>
    <gatha type="1"> ‘‘Tato so rajjumādāya, daṇḍañcādāya brāhmaṇo;</gatha>
    <gatha type="last">Ākoṭayanto  te neti, sivirājassa pekkhato’’.</gatha>
    <hangnum nr="2123"/>
    <gatha type="1"> ‘‘Tato kumārā pakkāmuṃ, brāhmaṇassa pamuñciya;</gatha>
    <gatha type="last">Assupuṇṇehi nettehi, pitaraṃ so udikkhati.</gatha>
    <hangnum nr="2124"/>
    <gatha type="1"> ‘‘Vedhamassatthapattaṃva, pitu pādāni vandati;</gatha>
    <gatha type="last">Pitu pādāni vanditvā, idaṃ vacanamabravi.</gatha>
    <hangnum nr="2125"/>
    <gatha type="1"> ‘‘Ammā ca tāta nikkhantā, tvañca no tāta dassasi;</gatha>
    <gatha type="last">Yāva ammampi passemu, atha no tāta dassasi.</gatha>
    <hangnum nr="2126"/>
    <gatha type="1"> ‘‘Ammā ca tāta nikkhantā, tvañca no tāta dassasi;</gatha>
    <gatha type="2">Mā no tvaṃ tāta adadā, yāva ammāpi etu no;</gatha>
    <gatha type="last">Tadāyaṃ brāhmaṇo kāmaṃ, vikkiṇātu hanātu vā.</gatha>
    <hangnum nr="2127"/>
    <gatha type="1"> ‘‘Balaṅkapādo <note>[bilaṅkapādo (ka.)]</note> andhanakho <note>[addhanakho (sī. syā. pī.)]</note>, atho ovaddhapiṇḍiko <note>[obandhapiṇḍiko (ka.)]</note>;</gatha>
    <gatha type="last">Dīghuttaroṭṭho capalo, kaḷāro bhagganāsako.</gatha>
    <hangnum nr="2128"/>
    <gatha type="1"> ‘‘Kumbhodaro  bhaggapiṭṭhi, atho visamacakkhuko;</gatha>
    <gatha type="last">Lohamassu haritakeso, valīnaṃ tilakāhato.</gatha>
    <hangnum nr="2129"/>
    <gatha type="1"> ‘‘Piṅgalo ca vinato ca, vikaṭo ca brahā kharo;</gatha>
    <gatha type="last">Ajināni ca sannaddho, amanusso bhayānako.</gatha>
    <hangnum nr="2130"/>
    <gatha type="1"> ‘‘Manusso udāhu yakkho, maṃsalohitabhojano;</gatha>
    <gatha type="last">Gāmā araññamāgamma, dhanaṃ taṃ tāta yācati.</gatha>
    <hangnum nr="2131"/>
    <gatha type="1"> ‘‘Nīyamāne pisācena, kiṃ nu tāta udikkhasi;</gatha>
    <gatha type="last">Asmā nūna te hadayaṃ, āyasaṃ daḷhabandhanaṃ.</gatha>
    <hangnum nr="2132"/>
    <gatha type="1"> ‘‘Yo  no baddhe na jānāsi, brāhmaṇena dhanesinā;</gatha>
    <paragraph>Accāyikena luddena, yo no gāvova sumbhati.</paragraph>
    <hangnum nr="2133"/>
    <gatha type="1"> ‘‘Idheva acchataṃ kaṇhā, na sā jānāti kismiñci;</gatha>
    <gatha type="last">Migīva khīrasammattā, yūthā hīnā pakandati.</gatha>
    <hangnum nr="2134"/>
    <gatha type="1"> ‘‘Na me idaṃ tathā dukkhaṃ, labbhā hi pumunā idaṃ;</gatha>
    <gatha type="last">Yañca ammaṃ na passāmi, taṃ me dukkhataraṃ ito.</gatha>
    <hangnum nr="2135"/>
    <gatha type="1"> ‘‘Na me idaṃ tathā dukkhaṃ, labbhā hi pumunā idaṃ;</gatha>
    <gatha type="last">Yañca tātaṃ na passāmi, taṃ me dukkhataraṃ ito.</gatha>
    <hangnum nr="2136"/>
    <gatha type="1"> ‘‘Sā nūna kapaṇā ammā, cirarattāya rucchati <note>[rujjati (syā. ka.)]</note>;</gatha>
    <gatha type="last">Kaṇhājinaṃ apassantī, kumāriṃ cārudassaniṃ.</gatha>
    <hangnum nr="2137"/>
    <gatha type="1"> ‘‘So nūna kapaṇo tāto, cirarattāya rucchati;</gatha>
    <gatha type="last">Kaṇhājinaṃ apassanto, kumāriṃ cārudassaniṃ.</gatha>
    <hangnum nr="2138"/>
    <gatha type="1"> ‘‘Sā nūna kapaṇā ammā, ciraṃ rucchati assame;</gatha>
    <gatha type="last">Kaṇhājinaṃ apassantī, kumāriṃ cārudassaniṃ.</gatha>
    <hangnum nr="2139"/>
    <gatha type="1"> ‘‘So nūna kapaṇo tāto, ciraṃ rucchati assame;</gatha>
    <gatha type="last">Kaṇhājinaṃ apassanto, kumāriṃ cārudassaniṃ.</gatha>
    <hangnum nr="2140"/>
    <gatha type="1"> ‘‘Sā nūna kapaṇā ammā, cirarattāya rucchati;</gatha>
    <gatha type="last">Aḍḍharatte va ratte vā, nadīva avasucchati.</gatha>
    <hangnum nr="2141"/>
    <gatha type="1"> ‘‘So  nūna kapaṇo tāto, cirarattāya rucchati;</gatha>
    <gatha type="last">Aḍḍharatte va ratte vā, nadīva avasucchati.</gatha>
    <hangnum nr="2142"/>
    <gatha type="1"> ‘‘Ime  te jambukā rukkhā, vedisā sinduvārakā <note>[sindhuvāritā (bahūsu)]</note>;</gatha>
    <gatha type="last">Vividhāni rukkhajātāni, tāni ajja jahāmase.</gatha>
    <hangnum nr="2143"/>
    <gatha type="1"> ‘‘Assatthā panasā ceme, nigrodhā ca kapitthanā;</gatha>
    <gatha type="last">Vividhāni phalajātāni, tāni ajja jahāmase.</gatha>
    <hangnum nr="2144"/>
    <gatha type="1"> ‘‘Ime tiṭṭhanti ārāmā, ayaṃ sītūdakā <note>[sītodikā (sī. pī.)]</note> nadī;</gatha>
    <gatha type="last">Yatthassu pubbe kīḷāma, tāni ajja jahāmase.</gatha>
    <hangnum nr="2145"/>
    <gatha type="1"> ‘‘Vividhāni pupphajātāni, asmiṃ uparipabbate;</gatha>
    <gatha type="last">Yānassu pubbe dhārema, tāni ajja jahāmase.</gatha>
    <hangnum nr="2146"/>
    <gatha type="1"> ‘‘Vividhāni phalajātāni, asmiṃ uparipabbate;</gatha>
    <gatha type="last">Yānassu pubbe bhuñjāma, tāni ajja jahāmase.</gatha>
    <hangnum nr="2147"/>
    <gatha type="1"> ‘‘Ime no hatthikā assā, balibaddā ca no ime;</gatha>
    <gatha type="last">Yehissu pubbe kīḷāma, tāni ajja jahāmase’’.</gatha>
    <hangnum nr="2148"/>
    <gatha type="1"> ‘‘Nīyamānā kumārā te, pitaraṃ etadabravuṃ;</gatha>
    <gatha type="last">Ammaṃ ārogyaṃ vajjāsi, tvañca tāta sukhī bhava.</gatha>
    <hangnum nr="2149"/>
    <gatha type="1"> ‘‘Ime no hatthikā assā, balibaddā ca no ime;</gatha>
    <gatha type="last">Tāni ammāya dajjesi, sokaṃ tehi vinessati.</gatha>
    <hangnum nr="2150"/>
    <gatha type="1"> ‘‘Ime no hatthikā assā, balibaddā ca no ime;</gatha>
    <gatha type="last">Tāni ammā udikkhantī, sokaṃ paṭivinessati.</gatha>
    <hangnum nr="2151"/>
    <gatha type="1"> ‘‘Tato vessantaro rājā, dānaṃ datvāna khattiyo;</gatha>
    <gatha type="last">Paṇṇasālaṃ pavisitvā, kalunaṃ paridevayi’’.</gatha>
    <hangnum nr="2152"/>
    <gatha type="1"> ‘‘Kaṃ  nvajja chātā tasitā, uparucchanti dārakā;</gatha>
    <gatha type="last">Sāyaṃ saṃvesanākāle, ko ne dassati bhojanaṃ.</gatha>
    <hangnum nr="2153"/>
    <gatha type="1"> ‘‘Kaṃ nvajja chātā tasitā, uparucchanti dārakā;</gatha>
    <gatha type="last">Sāyaṃ saṃvesanākāle, ammā chātamha detha no.</gatha>
    <hangnum nr="2154"/>
    <gatha type="1"> ‘‘Kathaṃ  nu pathaṃ gacchanti, pattikā anupāhanā;</gatha>
    <gatha type="last">Santā sūnehi pādehi, ko ne hatthe gahessati.</gatha>
    <hangnum nr="2155"/>
    <gatha type="1"> ‘‘Kathaṃ nu so na lajjeyya, sammukhā paharaṃ mama;</gatha>
    <gatha type="last">Adūsakānaṃ puttānaṃ, alajjī vata brāhmaṇo.</gatha>
    <hangnum nr="2156"/>
    <gatha type="1"> ‘‘Yopi me dāsidāsassa, añño vā pana pesiyo;</gatha>
    <gatha type="last">Tassāpi suvihīnassa, ko lajjī paharissati.</gatha>
    <hangnum nr="2157"/>
    <gatha type="1"> ‘‘Vārijasseva  me sato, baddhassa kumināmukhe;</gatha>
    <gatha type="last">Akkosati paharati, piye putte apassato.</gatha>
    <hangnum nr="2158"/>
    <gatha type="1"> ‘‘Adu cāpaṃ gahetvāna, khaggaṃ bandhiya vāmato;</gatha>
    <gatha type="last">Ānessāmi sake putte, puttānañhi vadho dukho.</gatha>
    <hangnum nr="2159"/>
    <gatha type="1"> ‘‘Aṭṭhānametaṃ <note>[addhā hi metaṃ (pī.)]</note> dukkharūpaṃ, yaṃ kumārā vihaññare;</gatha>
    <gatha type="last">Satañca dhammamaññāya, ko datvā anutappati’’.</gatha>
    <hangnum nr="2160"/>
    <gatha type="1"> ‘‘Saccaṃ kirevamāhaṃsu, narā ekacciyā idha;</gatha>
    <gatha type="last">Yassa natthi sakā mātā, yathā natthi <note>[pitā atthi (ka.)]</note> tatheva so.</gatha>
    <hangnum nr="2161"/>
    <gatha type="1"> ‘‘Ehi kaṇhe marissāma, natthattho jīvitena no;</gatha>
    <gatha type="2">Dinnamhāti <note>[dinnamhāpi (sī. syā.), dinnamāsi (ka.)]</note> janindena, brāhmaṇassa dhanesino;</gatha>
    <paragraph>Accāyikassa luddassa, yo no gāvova sumbhati.</paragraph>
    <hangnum nr="2162"/>
    <gatha type="1"> ‘‘Ime te jambukā rukkhā, vedisā sinduvārakā;</gatha>
    <gatha type="last">Vividhāni rukkhajātāni, tāni kaṇhe jahāmase.</gatha>
    <hangnum nr="2163"/>
    <gatha type="1"> ‘‘Assatthā panasā ceme, nigrodhā ca kapitthanā;</gatha>
    <gatha type="last">Vividhāni phalajātāni, tāni kaṇhe jahāmase.</gatha>
    <hangnum nr="2164"/>
    <gatha type="1"> ‘‘Ime tiṭṭhanti ārāmā, ayaṃ sītūdakā nadī;</gatha>
    <gatha type="last">Yatthassu pubbe kīḷāma, tāni kaṇhe jahāmase.</gatha>
    <hangnum nr="2165"/>
    <gatha type="1"> ‘‘Vividhāni pupphajātāni, asmiṃ uparipabbate;</gatha>
    <gatha type="last">Yānassu pubbe dhārema, tāni kaṇhe jahāmase.</gatha>
    <hangnum nr="2166"/>
    <gatha type="1"> ‘‘Vividhāni  phalajātāni, asmiṃ uparipabbate;</gatha>
    <gatha type="last">Yānassu pubbe bhuñjāma, tāni kaṇhe jahāmase.</gatha>
    <hangnum nr="2167"/>
    <gatha type="1"> ‘‘Ime no hatthikā assā, balibaddā ca no ime;</gatha>
    <gatha type="last">Yehissu pubbe kīḷāma, tāni kaṇhe jahāmase’’.</gatha>
    <hangnum nr="2168"/>
    <gatha type="1"> ‘‘Nīyamānā kumārā te, brāhmaṇassa pamuñciya;</gatha>
    <gatha type="last">Tena tena padhāviṃsu, jālī kaṇhājinā cubho’’.</gatha>
    <hangnum nr="2169"/>
    <gatha type="1"> ‘‘Tato so rajjumādāya, daṇḍañcādāya brāhmaṇo;</gatha>
    <gatha type="last">Ākoṭayanto te neti, sivirājassa pekkhato’’.</gatha>
    <hangnum nr="2170"/>
    <gatha type="1"> ‘‘Taṃ taṃ kaṇhājināvoca, ayaṃ maṃ tāta brāhmaṇo;</gatha>
    <gatha type="last">Laṭṭhiyā paṭikoṭeti, ghare jātaṃva dāsiyaṃ.</gatha>
    <hangnum nr="2171"/>
    <gatha type="1"> ‘‘Na  cāyaṃ brāhmaṇo tāta, dhammikā honti brāhmaṇā;</gatha>
    <gatha type="2">Yakkho  brāhmaṇavaṇṇena, khādituṃ tāta neti no;</gatha>
    <gatha type="last">Nīyamāne pisācena, kiṃ nu tāta udikkhasi’’.</gatha>
    <hangnum nr="2172"/>
    <gatha type="1"> ‘‘Ime no pādakā dukkhā, dīgho caddhā suduggamo;</gatha>
    <gatha type="last">Nīce colambate sūriyo, brāhmaṇo ca dhāreti <note>[tareti (sī. syā. pī.)]</note> no.</gatha>
    <hangnum nr="2173"/>
    <gatha type="1"> ‘‘Okandāmase <note>[okkantāmasi (ka.)]</note> bhūtāni, pabbatāni vanāni ca;</gatha>
    <gatha type="last">Sarassa sirasā vandāma, supatitthe ca āpake <note>[āvake (ka.)]</note>.</gatha>
    <hangnum nr="2174"/>
    <gatha type="1"> ‘‘Tiṇalatāni osadhyo, pabbatāni vanāni ca;</gatha>
    <gatha type="last">Ammaṃ ārogyaṃ vajjātha, ayaṃ no neti brāhmaṇo.</gatha>
    <hangnum nr="2175"/>
    <gatha type="1"> ‘‘Vajjantu bhonto ammañca, maddiṃ asmāka mātaraṃ;</gatha>
    <gatha type="last">Sace anupatitukāmāsi, khippaṃ anupatiyāsi no.</gatha>
    <hangnum nr="2176"/>
    <gatha type="1"> ‘‘Ayaṃ ekapadī eti, ujuṃ gacchati assamaṃ;</gatha>
    <gatha type="last">Tamevānupateyyāsi, api passesi ne lahuṃ.</gatha>
    <hangnum nr="2177"/>
    <gatha type="1"> ‘‘Aho vata re jaṭinī, vanamūlaphalahārike <note>[hāriyā (syā. ka.)]</note>;</gatha>
    <gatha type="last">Suññaṃ disvāna assamaṃ, taṃ te dukkhaṃ bhavissati.</gatha>
    <hangnum nr="2178"/>
    <gatha type="1"> ‘‘Ativelaṃ  nu ammāya, uñchā laddho anappako <note>[uñchāladdhaṃ anappakaṃ (syā.)]</note>;</gatha>
    <gatha type="last">Yā no baddhe na jānāsi, brāhmaṇena dhanesinā.</gatha>
    <hangnum nr="2179"/>
    <gatha type="1"> ‘‘Accāyikena luddena, yo no gāvova sumbhati;</gatha>
    <gatha type="last">Apajja ammaṃ passemu, sāyaṃ uñchāto āgataṃ.</gatha>
    <hangnum nr="2180"/>
    <gatha type="1"> ‘‘Dajjā ammā brāhmaṇassa, phalaṃ khuddena missitaṃ;</gatha>
    <gatha type="last">Tadāyaṃ  asito dhāto, na bāḷhaṃ dhārayeyya <note>[tarayeyya (sī. syā. pī.)]</note> no.</gatha>
    <hangnum nr="2181"/>
    <gatha type="1"> ‘‘Sūnā ca vata no pādā, bāḷhaṃ dhāreti brāhmaṇo;</gatha>
    <gatha type="last">Iti tattha vilapiṃsu, kumārā mātugiddhino’’.</gatha>
    <centered>Dārakapabbaṃ nāma.</centered>
    <subhead>Maddīpabbaṃ</subhead>
    <hangnum nr="2182"/>
    <gatha type="1"> ‘‘Tesaṃ lālappitaṃ sutvā, tayo vāḷā vane migā;</gatha>
    <gatha type="last">Sīho byaggho ca dīpi ca, idaṃ vacanamabravuṃ.</gatha>
    <hangnum nr="2183"/>
    <gatha type="1"> ‘‘Mā  heva no rājaputtī, sāyaṃ uñchāto āgamā;</gatha>
    <gatha type="last">Mā hevamhāka nibbhoge, heṭhayittha vane migā.</gatha>
    <hangnum nr="2184"/>
    <gatha type="1"> ‘‘Sīho ca naṃ viheṭheyya, byaggho dīpi ca lakkhaṇaṃ;</gatha>
    <gatha type="2">Neva jālīkumārassa, kuto kaṇhājinā siyā;</gatha>
    <gatha type="last">Ubhayeneva jīyetha, patiṃ putte ca lakkhaṇā’’.</gatha>
    <hangnum nr="2185"/>
    <gatha type="1"> ‘‘Khaṇittikaṃ me patitaṃ, dakkhiṇakkhi ca phandati;</gatha>
    <gatha type="last">Aphalā phalino rukkhā, sabbā muyhanti me disā.</gatha>
    <hangnum nr="2186"/>
    <gatha type="1"> ‘‘Tassā sāyanhakālasmiṃ, assamāgamanaṃ pati;</gatha>
    <gatha type="last">Atthaṅgatamhi sūriye, vāḷā panthe upaṭṭhahuṃ.</gatha>
    <hangnum nr="2187"/>
    <gatha type="1"> ‘‘Nīce colambate sūriyo, dūre ca vata assamo;</gatha>
    <gatha type="last">Yañca nesaṃ ito hassaṃ <note>[hissaṃ (ka.)]</note>, taṃ te bhuñjeyyu bhojanaṃ.</gatha>
    <hangnum nr="2188"/>
    <gatha type="1"> ‘‘So nūna khattiyo eko, paṇṇasālāya acchati;</gatha>
    <gatha type="last">Tosento dārake chāte, mamaṃ disvā anāyatiṃ.</gatha>
    <hangnum nr="2189"/>
    <gatha type="1"> ‘‘Te  nūna puttakā mayhaṃ, kapaṇāya varākiyā;</gatha>
    <gatha type="last">Sāyaṃ  saṃvesanākāle, khīrapītāva acchare.</gatha>
    <hangnum nr="2190"/>
    <gatha type="1"> ‘‘Te nūna puttakā mayhaṃ, kapaṇāya varākiyā;</gatha>
    <gatha type="last">Sāyaṃ saṃvesanākāle, vāripītāva acchare.</gatha>
    <hangnum nr="2191"/>
    <gatha type="1"> ‘‘Te nūna puttakā mayhaṃ, kapaṇāya varākiyā;</gatha>
    <gatha type="last">Paccuggatā maṃ tiṭṭhanti, vacchā bālāva mātaraṃ.</gatha>
    <hangnum nr="2192"/>
    <gatha type="1"> ‘‘Te nūna puttakā mayhaṃ, kapaṇāya varākiyā;</gatha>
    <gatha type="last">Paccuggatā maṃ tiṭṭhanti, haṃsāvuparipallale.</gatha>
    <hangnum nr="2193"/>
    <gatha type="1"> ‘‘Te nūna puttakā mayhaṃ, kapaṇāya varākiyā;</gatha>
    <gatha type="last">Paccuggatā maṃ tiṭṭhanti, assamassāvidūrato.</gatha>
    <hangnum nr="2194"/>
    <gatha type="1"> ‘‘Ekāyano ekapatho, sarā sobbhā ca passato;</gatha>
    <gatha type="last">Aññaṃ maggaṃ na passāmi, yena gaccheyya assamaṃ.</gatha>
    <hangnum nr="2195"/>
    <gatha type="1"> ‘‘Migā namatthu rājāno, kānanasmiṃ mahabbalā;</gatha>
    <gatha type="last">Dhammena bhātaro hotha, maggaṃ me detha yācitā.</gatha>
    <hangnum nr="2196"/>
    <gatha type="1"> ‘‘Avaruddhassāhaṃ bhariyā, rājaputtassa sirīmato;</gatha>
    <gatha type="last">Taṃ cāhaṃ nātimaññāmi, rāmaṃ sītāvanubbatā.</gatha>
    <hangnum nr="2197"/>
    <gatha type="1"> ‘‘Tumhe  ca putte passatha, sāyaṃ saṃvesanaṃ pati;</gatha>
    <gatha type="last">Ahañca putte passeyyaṃ, jāliṃ kaṇhājinaṃ cubho.</gatha>
    <hangnum nr="2198"/>
    <gatha type="1"> ‘‘Bahuṃ cidaṃ mūlaphalaṃ, bhakkho cāyaṃ anappako;</gatha>
    <gatha type="last">Tato upaḍḍhaṃ dassāmi, maggaṃ me detha yācitā.</gatha>
    <hangnum nr="2199"/>
    <gatha type="1"> ‘‘Rājaputtī ca no mātā, rājaputto ca no pitā;</gatha>
    <gatha type="last">Dhammena  bhātaro hotha, maggaṃ me detha yācitā’’.</gatha>
    <hangnum nr="2200"/>
    <gatha type="1"> ‘‘Tassā lālappamānāya, bahuṃ kāruññasañhitaṃ;</gatha>
    <gatha type="last">Sutvā nelapatiṃ vācaṃ, vāḷā panthā apakkamuṃ’’.</gatha>
    <hangnum nr="2201"/>
    <gatha type="1"> ‘‘Imamhi naṃ padesamhi, puttakā paṃsukuṇṭhitā;</gatha>
    <gatha type="last">Paccuggatā maṃ tiṭṭhanti, vacchā bālāva mātaraṃ.</gatha>
    <hangnum nr="2202"/>
    <gatha type="1"> ‘‘Imamhi  naṃ padesamhi, puttakā paṃsukuṇṭhitā;</gatha>
    <gatha type="last">Paccuggatā maṃ tiṭṭhanti, haṃsāvuparipallale.</gatha>
    <hangnum nr="2203"/>
    <gatha type="1"> ‘‘Imamhi naṃ padesamhi, puttakā paṃsukuṇṭhitā;</gatha>
    <gatha type="last">Paccuggatā maṃ tiṭṭhanti, assamassāvidūrato.</gatha>
    <hangnum nr="2204"/>
    <gatha type="1"> ‘‘Dve migā viya <note>[te migāviya (sī. syā. pī.)]</note> ukkaṇṇā <note>[okkaṇṇā (ka.)]</note>, samantā mabhidhāvino;</gatha>
    <gatha type="2">Ānandino pamuditā, vaggamānāva kampare;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2205"/>
    <gatha type="1"> ‘‘Chakalīva migī chāpaṃ, pakkhī muttāva pañjarā;</gatha>
    <gatha type="2">Ohāya putte nikkhamiṃ, sīhīvāmisagiddhinī;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2206"/>
    <gatha type="1"> ‘‘Idaṃ nesaṃ padakkantaṃ, nāgānamiva pabbate;</gatha>
    <gatha type="2">Citakā parikiṇṇāyo, assamassāvidūrato;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2207"/>
    <gatha type="1"> ‘‘Vālikāyapi okiṇṇā, puttakā paṃsukuṇṭhitā;</gatha>
    <gatha type="last">Samantā mabhidhāvanti, te na passāmi dārake.</gatha>
    <hangnum nr="2208"/>
    <gatha type="1"> ‘‘Ye  maṃ pure paccuṭṭhenti <note>[paccudenti (sī. syā. pī.)]</note>, araññā dūramāyatiṃ;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2209"/>
    <gatha type="1"> ‘‘Chakaliṃva migiṃ chāpā, paccuggantuna mātaraṃ;</gatha>
    <gatha type="last">Dūre maṃ pavilokenti <note>[apalokenti (ka.), paṭivilokenti (syā.)]</note>, te na passāmi dārake.</gatha>
    <hangnum nr="2210"/>
    <gatha type="1"> ‘‘Idaṃ  nesaṃ kīḷānakaṃ, patitaṃ paṇḍubeḷuvaṃ;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2211"/>
    <gatha type="1"> ‘‘Thanā ca mayhime pūrā, uro ca sampadālati;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2212"/>
    <gatha type="1"> ‘‘Ucchaṅgeko vicināti, thanamekāvalambati;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2213"/>
    <gatha type="1"> ‘‘Yassu  sāyanhasamayaṃ, puttakā paṃsukuṇṭhitā;</gatha>
    <paragraph>Ucchaṅge me vivattanti, te na passāmi dārake.</paragraph>
    <hangnum nr="2214"/>
    <gatha type="1"> ‘‘Ayaṃ so assamo pubbe, samajjo paṭibhāti maṃ;</gatha>
    <gatha type="last">Tyajja putte apassantyā, bhamate viya assamo.</gatha>
    <hangnum nr="2215"/>
    <gatha type="1"> ‘‘Kimidaṃ appasaddova, assamo paṭibhāti maṃ;</gatha>
    <gatha type="last">Kākolāpi na vassanti, matā me nūna dārakā.</gatha>
    <hangnum nr="2216"/>
    <gatha type="1"> ‘‘Kimidaṃ appasaddova, assamo paṭibhāti maṃ;</gatha>
    <gatha type="last">Sakuṇāpi na vassanti, matā me nūna dārakā.</gatha>
    <hangnum nr="2217"/>
    <gatha type="1"> ‘‘Kimidaṃ tuṇhibhūtosi, api ratteva me mano;</gatha>
    <gatha type="last">Kākolāpi na vassanti, matā me nūna dārakā.</gatha>
    <hangnum nr="2218"/>
    <gatha type="1"> ‘‘Kimidaṃ  tuṇhibhūtosi, api ratteva me mano;</gatha>
    <gatha type="last">Sakuṇāpi na vassanti, matā me nūna dārakā.</gatha>
    <hangnum nr="2219"/>
    <gatha type="1"> ‘‘Kacci nu me ayyaputta, migā khādiṃsu dārake;</gatha>
    <gatha type="last">Araññe iriṇe vivane, kena nītā me dārakā.</gatha>
    <hangnum nr="2220"/>
    <gatha type="1"> ‘‘Adu te pahitā dūtā, adu suttā piyaṃvadā;</gatha>
    <gatha type="last">Adu bahi no nikkhantā, khiḍḍāsu pasutā nu te.</gatha>
    <hangnum nr="2221"/>
    <gatha type="1"> ‘‘Nevāsaṃ kesā dissanti, hatthapādā ca jālino;</gatha>
    <gatha type="last">Sakuṇānañca opāto, kena nītā me dārakā.</gatha>
    <hangnum nr="2222"/>
    <gatha type="1"> ‘‘Idaṃ tato dukkhataraṃ, sallaviddho yathā vaṇo;</gatha>
    <gatha type="last">Tyajja putte na passāmi, jāliṃ kaṇhājinaṃ cubho.</gatha>
    <hangnum nr="2223"/>
    <gatha type="1"> ‘‘Idampi dutiyaṃ sallaṃ, kampeti hadayaṃ mama;</gatha>
    <gatha type="last">Yañca putte na passāmi, tvañca maṃ nābhibhāsasi.</gatha>
    <hangnum nr="2224"/>
    <gatha type="1"> ‘‘Ajjeva <note>[ajja ce (syā.)]</note> me imaṃ rattiṃ, rājaputta na saṃsasi;</gatha>
    <gatha type="last">Maññe okkantasantaṃ <note>[ukkantasattaṃ (sī. pī.)]</note> maṃ, pāto dakkhisi no mataṃ’’.</gatha>
    <hangnum nr="2225"/>
    <gatha type="1"> ‘‘Nūna  maddī varārohā, rājaputtī yasassinī;</gatha>
    <gatha type="last">Pāto gatāsi uñchāya, kimidaṃ sāyamāgatā’’.</gatha>
    <hangnum nr="2226"/>
    <gatha type="1"> ‘‘Nanu  tvaṃ saddamassosi, ye saraṃ pātumāgatā;</gatha>
    <gatha type="last">Sīhassapi nadantassa, byagghassa ca nikujjitaṃ.</gatha>
    <hangnum nr="2227"/>
    <gatha type="1"> ‘‘Ahu pubbanimittaṃ me, vicarantyā brahāvane;</gatha>
    <gatha type="last">Khaṇitto me hatthā patito, uggīvañcāpi <note>[uṅgīvañcāpi (ka.)]</note> aṃsato.</gatha>
    <hangnum nr="2228"/>
    <gatha type="1"> ‘‘Tadāhaṃ  byathitā bhītā, puthu katvāna pañjaliṃ;</gatha>
    <gatha type="last">Sabbadisā namassissaṃ, api sotthi ito siyā.</gatha>
    <hangnum nr="2229"/>
    <gatha type="1"> ‘‘Mā heva no rājaputto, hato sīhena dīpinā;</gatha>
    <gatha type="last">Dārakā vā parāmaṭṭhā, acchakokataracchihi.</gatha>
    <hangnum nr="2230"/>
    <gatha type="1"> ‘‘Sīho byaggho ca dīpi ca, tayo vāḷā vane migā;</gatha>
    <gatha type="last">Te maṃ pariyāvaruṃ maggaṃ, tena sāyamhi āgatā.</gatha>
    <hangnum nr="2231"/>
    <gatha type="1"> ‘‘Ahaṃ patiñca putte ca, āceramiva māṇavo;</gatha>
    <gatha type="last">Anuṭṭhitā divārattiṃ, jaṭinī brahmacārinī.</gatha>
    <hangnum nr="2232"/>
    <gatha type="1"> ‘‘Ajināni paridahitvā, vanamūlaphalahāriyā;</gatha>
    <gatha type="last">Vicarāmi divārattiṃ, tumhaṃ kāmā hi puttakā.</gatha>
    <hangnum nr="2233"/>
    <gatha type="1"> ‘‘Ahaṃ suvaṇṇahaliddiṃ, ābhataṃ paṇḍubeḷuvaṃ;</gatha>
    <gatha type="last">Rukkhapakkāni cāhāsiṃ, ime vo putta kīḷanā.</gatha>
    <hangnum nr="2234"/>
    <gatha type="1"> ‘‘Imaṃ mūlāḷivattakaṃ, sālukaṃ ciñcabhedakaṃ;</gatha>
    <gatha type="last">Bhuñja khuddehi saṃyuttaṃ, saha puttehi khattiya.</gatha>
    <hangnum nr="2235"/>
    <gatha type="1"> ‘‘Padumaṃ jālino dehi, kumudañca kumāriyā;</gatha>
    <gatha type="last">Māline passa naccante, sivi puttāni avhaya.</gatha>
    <hangnum nr="2236"/>
    <gatha type="1"> ‘‘Tato kaṇhājināyapi, nisāmehi rathesabha;</gatha>
    <gatha type="last">Mañjussarāya vagguyā, assamaṃ upayantiyā <note>[upaganthiyā (syā. ka.)]</note>.</gatha>
    <hangnum nr="2237"/>
    <gatha type="1"> ‘‘Samānasukhadukkhamhā, raṭṭhā pabbājitā ubho;</gatha>
    <gatha type="last">Api  sivi putte passesi, jāliṃ kaṇhājinaṃ cubho.</gatha>
    <hangnum nr="2238"/>
    <gatha type="1"> ‘‘Samaṇe  brāhmaṇe nūna, brahmacariyaparāyaṇe;</gatha>
    <gatha type="2">Ahaṃ loke abhissapiṃ, sīlavante bahussute;</gatha>
    <gatha type="last">Tyajja putte na passāmi, jāliṃ kaṇhājinaṃ cubho’’.</gatha>
    <hangnum nr="2239"/>
    <gatha type="1"> ‘‘Ime  te jambukā rukkhā, vedisā sinduvārakā;</gatha>
    <gatha type="last">Vividhāni rukkhajātāni, te kumārā na dissare.</gatha>
    <hangnum nr="2240"/>
    <gatha type="1"> ‘‘Assatthā panasā ceme, nigrodhā ca kapitthanā;</gatha>
    <gatha type="last">Vividhāni phalajātāni, te kumārā na dissare.</gatha>
    <hangnum nr="2241"/>
    <gatha type="1"> ‘‘Ime tiṭṭhanti ārāmā, ayaṃ sītūdakā nadī;</gatha>
    <gatha type="last">Yatthassu pubbe kīḷiṃsu, te kumārā na dissare.</gatha>
    <hangnum nr="2242"/>
    <gatha type="1"> ‘‘Vividhāni pupphajātāni, asmiṃ uparipabbate;</gatha>
    <gatha type="last">Yānassu pubbe dhāriṃsu, te kumārā na dissare.</gatha>
    <hangnum nr="2243"/>
    <gatha type="1"> ‘‘Vividhāni phalajātāni, asmiṃ uparipabbate;</gatha>
    <gatha type="last">Yānassu pubbe bhuñjiṃsu, te kumārā na dissare.</gatha>
    <hangnum nr="2244"/>
    <gatha type="1"> ‘‘Ime te hatthikā assā, balibaddā ca te ime;</gatha>
    <gatha type="last">Yehissu pubbe kīḷiṃsu, te kumārā na dissare’’.</gatha>
    <hangnum nr="2245"/>
    <gatha type="1"> ‘‘Ime sāmā sasolūkā, bahukā kadalīmigā;</gatha>
    <gatha type="last">Yehissu pubbe kīḷiṃsu, te kumārā na dissare.</gatha>
    <hangnum nr="2246"/>
    <gatha type="1"> ‘‘Ime haṃsā ca koñcā ca, mayūrā citrapekhuṇā;</gatha>
    <gatha type="last">Yehissu pubbe kīḷiṃsu, te kumārā na dissare’’.</gatha>
    <hangnum nr="2247"/>
    <gatha type="1"> ‘‘Imā  tā vanagumbāyo, pupphitā sabbakālikā;</gatha>
    <gatha type="last">Yatthassu pubbe kīḷiṃsu, te kumārā na dissare.</gatha>
    <hangnum nr="2248"/>
    <gatha type="1"> ‘‘Imā tā pokkharaṇī rammā, cakkavākūpakūjitā;</gatha>
    <gatha type="2">Mandālakehi sañchannā, padumuppalakehi ca;</gatha>
    <gatha type="last">Yatthassu pubbe kīḷiṃsu, te kumārā na dissare.</gatha>
    <hangnum nr="2249"/>
    <gatha type="1"> ‘‘Na te kaṭṭhāni bhinnāni, na te udakamāhataṃ;</gatha>
    <gatha type="last">Aggipi te na hāpito, kiṃ nu mandova jhāyasi.</gatha>
    <hangnum nr="2250"/>
    <gatha type="1"> ‘‘Piyo  piyena saṅgamma, samo me <note>[samohaṃ (syā.), sammohaṃ (ka.)]</note> byapahaññati;</gatha>
    <gatha type="last">Tyajja putte na passāmi, jāliṃ kaṇhājinaṃ cubho’’.</gatha>
    <hangnum nr="2251"/>
    <gatha type="1"> ‘‘Na kho no deva passāmi, yena te nīhatā matā;</gatha>
    <gatha type="last">Kākolāpi na vassanti, matā me nūna dārakā.</gatha>
    <hangnum nr="2252"/>
    <gatha type="1"> ‘‘Na kho no deva passāmi, yena te nīhatā matā;</gatha>
    <gatha type="last">Sakuṇāpi na vassanti, matā me nūna dārakā’’.</gatha>
    <hangnum nr="2253"/>
    <gatha type="1"> ‘‘Sā  tattha paridevitvā, pabbatāni vanāni ca;</gatha>
    <gatha type="last">Punadevassamaṃ gantvā, rodi sāmikasantike <note>[sāmikasantike rodi (sī. syā. pī.)]</note>.</gatha>
    <hangnum nr="2254"/>
    <gatha type="1"> ‘‘‘Na kho no deva passāmi, yena te nīhatā matā;</gatha>
    <gatha type="last">Kākolāpi na vassanti, matā me nūna dārakā.</gatha>
    <hangnum nr="2255"/>
    <gatha type="1"> ‘‘‘Na kho no deva passāmi, yena te nīhatā matā;</gatha>
    <gatha type="last">Sakuṇāpi na vassanti, matā me nūna dārakā.</gatha>
    <hangnum nr="2256"/>
    <gatha type="1"> ‘‘‘Na kho no deva passāmi, yena te nīhatā matā;</gatha>
    <gatha type="last">Vicaranti  rukkhamūlesu, pabbatesu guhāsu ca’.</gatha>
    <hangnum nr="2257"/>
    <gatha type="1"> ‘‘Iti maddī varārohā, rājaputtī yasassinī;</gatha>
    <gatha type="last">Bāhā paggayha kanditvā, tattheva patitā chamā’’.</gatha>
    <hangnum nr="2258"/>
    <gatha type="1"> ‘‘Tamajjhapattaṃ rājaputtiṃ, udakenābhisiñcatha;</gatha>
    <gatha type="last">Assatthaṃ naṃ viditvāna, atha naṃ etadabravi’’.</gatha>
    <hangnum nr="2259"/>
    <gatha type="1"> ‘‘Ādiyeneva te maddi, dukkhaṃ nakkhātumicchisaṃ;</gatha>
    <gatha type="last">Daliddo yācako vuḍḍho, brāhmaṇo gharamāgato.</gatha>
    <hangnum nr="2260"/>
    <gatha type="1"> ‘‘Tassa dinnā mayā puttā, maddi mā bhāyi assasa;</gatha>
    <gatha type="2">Maṃ passa maddi mā putte, mā bāḷhaṃ paridevasi;</gatha>
    <paragraph>Lacchāma putte jīvantā, arogā ca bhavāmase.</paragraph>
    <hangnum nr="2261"/>
    <gatha type="1"> ‘‘Putte pasuñca dhaññañca, yañca aññaṃ ghare dhanaṃ;</gatha>
    <gatha type="2">Dajjā sappuriso dānaṃ, disvā yācakamāgataṃ;</gatha>
    <gatha type="last">Anumodāhi me maddi, puttake dānamuttamaṃ’’.</gatha>
    <hangnum nr="2262"/>
    <gatha type="1"> ‘‘Anumodāmi  te deva, puttake dānamuttamaṃ;</gatha>
    <gatha type="last">Datvā cittaṃ pasādehi, bhiyyo dānaṃ dado bhava.</gatha>
    <hangnum nr="2263"/>
    <gatha type="1"> ‘‘Yo tvaṃ maccherabhūtesu, manussesu janādhipa;</gatha>
    <gatha type="last">Brāhmaṇassa adā dānaṃ, sivīnaṃ raṭṭhavaḍḍhano’’.</gatha>
    <hangnum nr="2264"/>
    <gatha type="1"> ‘‘Ninnāditā te pathavī, saddo te tidivaṅgato;</gatha>
    <gatha type="last">Samantā vijjutā āguṃ, girīnaṃva patissutā.</gatha>
    <hangnum nr="2265"/>
    <gatha type="1"> ‘‘Tassa te anumodanti, ubho nāradapabbatā;</gatha>
    <gatha type="2">Indo  ca brahmā pajāpati, somo yamo vessavaṇo;</gatha>
    <gatha type="last">Sabbe devānumodanti, tāvatiṃsā saindakā.</gatha>
    <hangnum nr="2266"/>
    <gatha type="1"> ‘‘Iti  maddī varārohā, rājaputtī yasassinī;</gatha>
    <gatha type="last">Vessantarassa anumodi, puttake dānamuttamaṃ’’.</gatha>
    <centered>Maddīpabbaṃ nāma.</centered>
    <subhead>Sakkapabbaṃ</subhead>
    <hangnum nr="2267"/>
    <gatha type="1"> Tato ratyā vivasāne, sūriyassuggamanaṃ pati;</gatha>
    <gatha type="last">Sakko brāhmaṇavaṇṇena, pāto tesaṃ adissatha.</gatha>
    <hangnum nr="2268"/>
    <gatha type="1"> ‘‘Kacci nu bhoto kusalaṃ, kacci bhoto anāmayaṃ;</gatha>
    <gatha type="last">Kacci uñchena yāpetha, kacci mūlaphalā bahū.</gatha>
    <hangnum nr="2269"/>
    <gatha type="1"> ‘‘Kacci ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, kacci hiṃsā na vijjati’’.</gatha>
    <hangnum nr="2270"/>
    <gatha type="1"> ‘‘Kusalañceva no brahme, atho brahme anāmayaṃ;</gatha>
    <gatha type="last">Atho uñchena yāpema, atho mūlaphalā bahū.</gatha>
    <hangnum nr="2271"/>
    <gatha type="1"> ‘‘Atho ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, hiṃsā mayhaṃ na vijjati.</gatha>
    <hangnum nr="2272"/>
    <gatha type="1"> ‘‘Satta no māse vasataṃ, araññe jīvasokinaṃ;</gatha>
    <gatha type="2">Idaṃ dutiyaṃ passāma, brāhmaṇaṃ devavaṇṇinaṃ;</gatha>
    <gatha type="last">Ādāya veḷuvaṃ daṇḍaṃ, dhārentaṃ ajinakkhipaṃ.</gatha>
    <hangnum nr="2273"/>
    <gatha type="1"> ‘‘Svāgataṃ  te mahābrahme, atho me adurāgataṃ;</gatha>
    <gatha type="last">Anto  pavisa bhaddante, pāde pakkhālayassu te.</gatha>
    <hangnum nr="2274"/>
    <gatha type="1"> ‘‘Tindukāni piyālāni, madhuke kāsumāriyo;</gatha>
    <gatha type="last">Phalāni khuddakappāni, bhuñja brahme varaṃ varaṃ.</gatha>
    <hangnum nr="2275"/>
    <gatha type="1"> ‘‘Idampi pānīyaṃ sītaṃ, ābhataṃ girigabbharā;</gatha>
    <gatha type="last">Tato piva mahābrahme, sace tvaṃ abhikaṅkhasi.</gatha>
    <hangnum nr="2276"/>
    <gatha type="1"> ‘‘Atha tvaṃ kena vaṇṇena, kena vā pana hetunā;</gatha>
    <gatha type="last">Anuppatto brahāraññaṃ, taṃ me akkhāhi pucchito’’.</gatha>
    <hangnum nr="2277"/>
    <gatha type="1"> ‘‘Yathā vārivaho pūro, sabbakālaṃ na khīyati;</gatha>
    <gatha type="last">Evaṃ taṃ yācitāgacchiṃ, bhariyaṃ me dehi yācito’’.</gatha>
    <hangnum nr="2278"/>
    <gatha type="1"> ‘‘Dadāmi  na vikampāmi, yaṃ maṃ yācasi brāhmaṇa;</gatha>
    <gatha type="last">Santaṃ nappaṭiguyhāmi, dāne me ramatī mano’’.</gatha>
    <hangnum nr="2279"/>
    <gatha type="1"> ‘‘Maddiṃ hatthe gahetvāna, udakassa kamaṇḍaluṃ;</gatha>
    <gatha type="last">Brāhmaṇassa adā dānaṃ, sivīnaṃ raṭṭhavaḍḍhano.</gatha>
    <hangnum nr="2280"/>
    <gatha type="1"> ‘‘Tadāsi yaṃ bhiṃsanakaṃ, tadāsi lomahaṃsanaṃ;</gatha>
    <gatha type="last">Maddiṃ paricajantassa, medanī sampakampatha.</gatha>
    <hangnum nr="2281"/>
    <gatha type="1"> ‘‘Neva sā maddī bhākuṭi, na sandhīyati na rodati;</gatha>
    <gatha type="last">Pekkhatevassa tuṇhī sā, eso jānāti yaṃ varaṃ’’.</gatha>
    <hangnum nr="2282"/>
    <gatha type="1"> ‘‘Komārī  yassāhaṃ bhariyā, sāmiko mama issaro;</gatha>
    <gatha type="last">Yassicche tassa maṃ dajjā, vikkiṇeyya haneyya vā’’.</gatha>
    <hangnum nr="2283"/>
    <gatha type="1"> ‘‘Tesaṃ saṅkappamaññāya, devindo etadabravi;</gatha>
    <gatha type="last">Sabbe jitā te paccūhā, ye dibbā ye ca mānusā.</gatha>
    <hangnum nr="2284"/>
    <gatha type="1"> ‘‘Ninnāditā te pathavī, saddo te tidivaṅgato;</gatha>
    <gatha type="last">Samantā vijjutā āguṃ, girīnaṃva patissutā.</gatha>
    <hangnum nr="2285"/>
    <gatha type="1"> ‘‘Tassa te anumodanti, ubho nāradapabbatā;</gatha>
    <gatha type="2">Indo ca brahmā pajāpati, somo yamo vessavaṇo;</gatha>
    <gatha type="last">Sabbe devānumodanti, dukkarañhi karoti so.</gatha>
    <hangnum nr="2286"/>
    <gatha type="1"> ‘‘Duddadaṃ  dadamānānaṃ, dukkaraṃ kamma kubbataṃ;</gatha>
    <gatha type="last">Asanto nānukubbanti, sataṃ dhammo durannayo.</gatha>
    <hangnum nr="2287"/>
    <gatha type="1"> ‘‘Tasmā satañca asataṃ, nānā hoti ito gati;</gatha>
    <gatha type="last">Asanto nirayaṃ yanti, santo saggaparāyaṇā.</gatha>
    <hangnum nr="2288"/>
    <gatha type="1"> ‘‘Yametaṃ kumāre adā, bhariyaṃ adā vane vasaṃ;</gatha>
    <gatha type="last">Brahmayānamanokkamma, sagge te taṃ vipaccatu’’.</gatha>
    <hangnum nr="2289"/>
    <gatha type="1"> ‘‘Dadāmi bhoto bhariyaṃ, maddiṃ sabbaṅgasobhanaṃ;</gatha>
    <gatha type="last">Tvañceva maddiyā channo, maddī ca patinā saha.</gatha>
    <hangnum nr="2290"/>
    <gatha type="1"> ‘‘Yathā  payo ca saṅkho ca, ubho samānavaṇṇino;</gatha>
    <gatha type="last">Evaṃ tuvañca maddī ca, samānamanacetasā.</gatha>
    <hangnum nr="2291"/>
    <gatha type="1"> ‘‘Avaruddhettha araññasmiṃ, ubho sammatha assame;</gatha>
    <gatha type="2">Khattiyā gottasampannā, sujātā mātupettito;</gatha>
    <gatha type="last">Yathā puññāni kayirātha, dadantā aparāparaṃ’’.</gatha>
    <hangnum nr="2292"/>
    <gatha type="1"> ‘‘Sakkohamasmi  devindo, āgatosmi tavantike;</gatha>
    <gatha type="last">Varaṃ varassu rājisi, vare aṭṭha dadāmi te’’.</gatha>
    <hangnum nr="2293"/>
    <gatha type="1"> ‘‘Varaṃ ce me ado sakka, sabbabhūtānamissara;</gatha>
    <gatha type="2">Pitā maṃ anumodeyya, ito pattaṃ sakaṃ gharaṃ;</gatha>
    <gatha type="last">Āsanena nimanteyya, paṭhametaṃ varaṃ vare.</gatha>
    <hangnum nr="2294"/>
    <gatha type="1"> ‘‘Purisassa vadhaṃ na roceyyaṃ, api kibbisakārakaṃ;</gatha>
    <gatha type="last">Vajjhaṃ vadhamhā moceyyaṃ, dutiyetaṃ varaṃ vare.</gatha>
    <hangnum nr="2295"/>
    <gatha type="1"> ‘‘Ye vuḍḍhā ye ca daharā, ye ca majjhimaporisā;</gatha>
    <gatha type="last">Mameva upajīveyyuṃ, tatiyetaṃ varaṃ vare.</gatha>
    <hangnum nr="2296"/>
    <gatha type="1"> ‘‘Paradāraṃ na gaccheyyaṃ, sadārapasuto siyaṃ;</gatha>
    <gatha type="last">Thīnaṃ vasaṃ na gaccheyyaṃ, catutthetaṃ varaṃ vare.</gatha>
    <hangnum nr="2297"/>
    <gatha type="1"> ‘‘Putto me sakka jāyetha, so ca dīghāyuko siyā;</gatha>
    <gatha type="last">Dhammena jine pathaviṃ, pañcametaṃ varaṃ vare.</gatha>
    <hangnum nr="2298"/>
    <gatha type="1"> ‘‘Tato ratyā vivasāne, sūriyassuggamanaṃ pati;</gatha>
    <gatha type="last">Dibbā bhakkhā pātubhaveyyuṃ, chaṭṭhametaṃ varaṃ vare.</gatha>
    <hangnum nr="2299"/>
    <gatha type="1"> ‘‘Dadato  me na khīyetha, datvā nānutapeyyahaṃ;</gatha>
    <gatha type="last">Dadaṃ cittaṃ pasādeyyaṃ, sattametaṃ varaṃ vare.</gatha>
    <hangnum nr="2300"/>
    <gatha type="1"> ‘‘Ito vimuccamānāhaṃ, saggagāmī visesagū;</gatha>
    <gatha type="last">Anivatti tato assaṃ, aṭṭhametaṃ varaṃ vare’’.</gatha>
    <hangnum nr="2301"/>
    <gatha type="1"> ‘‘Tassa taṃ vacanaṃ sutvā, devindo etadabravi;</gatha>
    <gatha type="last">Aciraṃ vata te tato, pitā taṃ daṭṭhumessati’’.</gatha>
    <hangnum nr="2302"/>
    <gatha type="1"> ‘‘Idaṃ vatvāna maghavā, devarājā sujampati;</gatha>
    <gatha type="last">Vessantare varaṃ datvā, saggakāyaṃ apakkami’’.</gatha>
    <centered>Sakkapabbaṃ nāma.</centered>
    <subhead>Mahārājapabbaṃ</subhead>
    <hangnum nr="2303"/>
    <gatha type="1"> ‘‘Kassetaṃ  mukhamābhāti, hemaṃ vuttattamagginā;</gatha>
    <gatha type="last">Nikkhaṃva jātarūpassa, ukkāmukhapahaṃsitaṃ.</gatha>
    <hangnum nr="2304"/>
    <gatha type="1"> ‘‘Ubho sadisapaccaṅgā, ubho sadisalakkhaṇā;</gatha>
    <gatha type="last">Jālissa sadiso eko, ekā kaṇhājinā yathā.</gatha>
    <hangnum nr="2305"/>
    <gatha type="1"> ‘‘Sīhā bilāva nikkhantā, ubho sampatirūpakā;</gatha>
    <gatha type="last">Jātarūpamayāyeva, ime dissanti dārakā’’.</gatha>
    <hangnum nr="2306"/>
    <gatha type="1"> ‘‘Kuto nu bhavaṃ bhāradvāja, ime ānesi dārake;</gatha>
    <gatha type="last">Ajja raṭṭhaṃ anuppatto, kuhiṃ gacchasi brāhmaṇa’’ <note>[idaṃ gāthaddhaṃ pī potthake natthi]</note>.</gatha>
    <hangnum nr="2307"/>
    <gatha type="1"> ‘‘Mayhaṃ te dārakā deva, dinnā vittena sañjaya;</gatha>
    <gatha type="last">Ajja pannarasā ratti, yato laddhā <note>[dinnā (sī. pī.)]</note> me dārakā’’.</gatha>
    <hangnum nr="2308"/>
    <gatha type="1"> ‘‘Kena  vā vācapeyyena, sammāñāyena saddahe;</gatha>
    <gatha type="last">Ko tetaṃ dānamadadā, puttake dānamuttamaṃ’’.</gatha>
    <hangnum nr="2309"/>
    <gatha type="1"> ‘‘Yo yācataṃ patiṭṭhāsi, bhūtānaṃ dharaṇīriva;</gatha>
    <gatha type="last">So me vessantaro rājā, puttedāsi vane vasaṃ.</gatha>
    <hangnum nr="2310"/>
    <gatha type="1"> ‘‘Yo yācataṃ gatī āsi, savantīnaṃva sāgaro;</gatha>
    <gatha type="last">So me vessantaro rājā, puttedāsi vane vasaṃ’’.</gatha>
    <hangnum nr="2311"/>
    <gatha type="1"> ‘‘Dukkaṭaṃ  vata bho raññā, saddhena gharamesinā;</gatha>
    <gatha type="last">Kathaṃ nu puttake dajjā, araññe avaruddhako.</gatha>
    <hangnum nr="2312"/>
    <gatha type="1"> ‘‘Imaṃ bhonto nisāmetha, yāvantettha samāgatā;</gatha>
    <gatha type="last">Kathaṃ vessantaro rājā, puttedāsi vane vasaṃ.</gatha>
    <hangnum nr="2313"/>
    <gatha type="1"> ‘‘Dāsiṃ dāsaṃ ca <note>[dāsaṃ dāsi ca (sī. pī.)]</note> so dajjā, assaṃ cassatarīrathaṃ;</gatha>
    <gatha type="last">Hatthiñca kuñjaraṃ dajja, kathaṃ so dajja dārake’’.</gatha>
    <hangnum nr="2314"/>
    <gatha type="1"> ‘‘Yassa nassa <note>[natthi (sī. pī.)]</note> ghare dāso, asso cassatarīratho;</gatha>
    <gatha type="last">Hatthī ca kuñjaro nāgo, kiṃ so dajjā pitāmaha’’.</gatha>
    <hangnum nr="2315"/>
    <gatha type="1"> ‘‘Dānamassa pasaṃsāma, na ca nindāma puttakā;</gatha>
    <gatha type="last">Kathaṃ nu hadayaṃ āsi, tumhe datvā vanibbake’’.</gatha>
    <hangnum nr="2316"/>
    <gatha type="1"> ‘‘Dukkhassa hadayaṃ āsi, atho uṇhampi passasi;</gatha>
    <gatha type="last">Rohinīheva  tambakkhī, pitā assūni vattayi’’.</gatha>
    <hangnum nr="2317"/>
    <gatha type="1"> ‘‘Yaṃ  taṃ kaṇhājināvoca, ayaṃ maṃ tāta brāhmaṇo;</gatha>
    <gatha type="last">Laṭṭhiyā paṭikoṭeti, ghare jātaṃva dāsiyaṃ.</gatha>
    <hangnum nr="2318"/>
    <gatha type="1"> ‘‘Na cāyaṃ brāhmaṇo tāta, dhammikā honti brāhmaṇā;</gatha>
    <gatha type="2">Yakkho brāhmaṇavaṇṇena, khādituṃ tāta neti no;</gatha>
    <gatha type="last">Nīyamāne pisācena, kinnu tāta udikkhasi’’.</gatha>
    <hangnum nr="2319"/>
    <gatha type="1"> ‘‘Rājaputtī ca vo mātā, rājaputto ca vo pitā;</gatha>
    <gatha type="last">Pubbe me aṅgamāruyha, kiṃ nu tiṭṭhatha ārakā’’.</gatha>
    <hangnum nr="2320"/>
    <gatha type="1"> ‘‘Rājaputtī ca no mātā, rājaputto ca no pitā;</gatha>
    <gatha type="last">Dāsā mayaṃ brāhmaṇassa, tasmā tiṭṭhāma ārakā’’.</gatha>
    <hangnum nr="2321"/>
    <gatha type="1"> ‘‘Mā sammevaṃ avacuttha, ḍayhate hadayaṃ mama;</gatha>
    <gatha type="last">Citakāyaṃva me kāyo, āsane na sukhaṃ labhe.</gatha>
    <hangnum nr="2322"/>
    <gatha type="1"> ‘‘Mā sammevaṃ avacuttha, bhiyyo sokaṃ janetha maṃ;</gatha>
    <gatha type="last">Nikkiṇissāmi dabbena, na vo dāsā bhavissatha.</gatha>
    <hangnum nr="2323"/>
    <gatha type="1"> ‘‘Kimagghiyañhi  vo tāta, brāhmaṇassa pitā adā;</gatha>
    <gatha type="last">Yathābhūtaṃ me akkhātha, paṭipādentu brāhmaṇaṃ’’.</gatha>
    <hangnum nr="2324"/>
    <gatha type="1"> ‘‘Sahassagghañhi maṃ tāta, brāhmaṇassa pitā adā;</gatha>
    <gatha type="last">Atha <note>[acchaṃ (sī. syā. ka.)]</note> kaṇhājinaṃ kaññaṃ, hatthinā ca satena ca’’ <note>[hatthiādisatena ca (syā.), hatthinādisatena ca (ka.)]</note>.</gatha>
    <hangnum nr="2325"/>
    <gatha type="1"> ‘‘Uṭṭhehi katte taramāno, brāhmaṇassa avākara;</gatha>
    <gatha type="2">Dāsisataṃ dāsasataṃ, gavaṃ hatthusabhaṃ sataṃ;</gatha>
    <gatha type="last">Jātarūpasahassañca , puttānaṃ dehi nikkayaṃ.</gatha>
    <hangnum nr="2326"/>
    <gatha type="1"> ‘‘Tato kattā taramāno, brāhmaṇassa avākari;</gatha>
    <gatha type="2">Dāsisataṃ dāsasataṃ, gavaṃ hatthusabhaṃ sataṃ;</gatha>
    <gatha type="last">Jātarūpasahassañca, puttānaṃdāsi nikkayaṃ’’.</gatha>
    <hangnum nr="2327"/>
    <gatha type="1"> ‘‘Nikkiṇitvā nahāpetvā, bhojayitvāna dārake;</gatha>
    <gatha type="last">Samalaṅkaritvā bhaṇḍena, ucchaṅge upavesayuṃ.</gatha>
    <hangnum nr="2328"/>
    <gatha type="1"> ‘‘Sīsaṃ nhāte sucivatthe, sabbābharaṇabhūsite;</gatha>
    <gatha type="last">Rājā aṅke karitvāna, ayyako paripucchatha.</gatha>
    <hangnum nr="2329"/>
    <gatha type="1"> ‘‘Kuṇḍale ghusite māle, sabbābharaṇabhūsite;</gatha>
    <gatha type="last">Rājā aṅke karitvāna, idaṃ vacanamabravi.</gatha>
    <hangnum nr="2330"/>
    <gatha type="1"> ‘‘Kacci  ubho arogā te, jāli mātāpitā tava;</gatha>
    <gatha type="last">Kacci uñchena yāpetha, kacci mūlaphalā bahū.</gatha>
    <hangnum nr="2331"/>
    <gatha type="1"> ‘‘Kacci ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, kacci hiṃsā na vijjati’’.</gatha>
    <hangnum nr="2332"/>
    <gatha type="1"> ‘‘Atho ubho arogā me, deva mātāpitā mama;</gatha>
    <gatha type="last">Atho  uñchena yāpenti, atho mūlaphalā bahū.</gatha>
    <hangnum nr="2333"/>
    <gatha type="1"> ‘‘Atho ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, hiṃsā nesaṃ na vijjati.</gatha>
    <hangnum nr="2334"/>
    <gatha type="1"> ‘‘Khaṇantālukalambāni, bilāni takkalāni ca;</gatha>
    <gatha type="last">Kolaṃ bhallātakaṃ bellaṃ, sā no āhatva posati.</gatha>
    <hangnum nr="2335"/>
    <gatha type="1"> ‘‘Yañceva  sā āharati, vanamūlaphalahāriyā;</gatha>
    <gatha type="last">Taṃ no sabbe samāgantvā, rattiṃ bhuñjāma no divā.</gatha>
    <hangnum nr="2336"/>
    <gatha type="1"> ‘‘Ammāva no kisā paṇḍu, āharantī dumapphalaṃ;</gatha>
    <gatha type="last">Vātātapena sukhumālī, padumaṃ hatthagatāmiva.</gatha>
    <hangnum nr="2337"/>
    <gatha type="1"> ‘‘Ammāya patanūkesā, vicarantyā brahāvane;</gatha>
    <gatha type="last">Vane vāḷamigākiṇṇe, khaggadīpinisevite.</gatha>
    <hangnum nr="2338"/>
    <gatha type="1"> ‘‘Kesesu jaṭaṃ bandhitvā, kacche jallamadhārayi;</gatha>
    <gatha type="last">Cammavāsī chamā seti, jātavedaṃ namassati.</gatha>
    <hangnum nr="2339"/>
    <gatha type="1"> ‘‘Puttā piyā manussānaṃ, lokasmiṃ udapajjisuṃ;</gatha>
    <gatha type="last">Na hi nūnamhākaṃ ayyassa, putte sneho ajāyatha’’.</gatha>
    <hangnum nr="2340"/>
    <gatha type="1"> ‘‘Dukkaṭañca hi no putta, bhūnahaccaṃ kataṃ mayā;</gatha>
    <gatha type="last">Yohaṃ sivīnaṃ vacanā, pabbājesimadūsakaṃ.</gatha>
    <hangnum nr="2341"/>
    <gatha type="1"> ‘‘Yaṃ me kiñci idha atthi, dhanaṃ dhaññañca vijjati;</gatha>
    <gatha type="last">Etu  vessantaro rājā, siviraṭṭhe pasāsatu’’.</gatha>
    <hangnum nr="2342"/>
    <gatha type="1"> ‘‘Na deva mayhaṃ vacanā, ehiti sivisuttamo;</gatha>
    <gatha type="last">Sayameva devo gantvā, siñca bhogehi atrajaṃ’’.</gatha>
    <hangnum nr="2343"/>
    <gatha type="1"> ‘‘Tato senāpatiṃ rājā, sajjayo ajjhabhāsatha;</gatha>
    <gatha type="2">Hatthī assā rathā pattī, senā sannāhayantu naṃ;</gatha>
    <gatha type="last">Negamā ca maṃ anventu, brāhmaṇā ca purohitā.</gatha>
    <hangnum nr="2344"/>
    <gatha type="1"> ‘‘Tato  saṭṭhisahassāni, yodhino <note>[yuthino (ka.)]</note> cārudassanā;</gatha>
    <gatha type="last">Khippamāyantu sannaddhā, nānāvaṇṇehilaṅkatā.</gatha>
    <hangnum nr="2345"/>
    <gatha type="1"> ‘‘Nīlavatthadharā neke <note>[nīlavaṇṇadharāneke (sī. pī.), nīlavatthadharā eke (?)]</note>, pītāneke nivāsitā;</gatha>
    <gatha type="2">Aññe lohitauṇhīsā, suddhāneke nivāsitā;</gatha>
    <gatha type="last">Khippamāyantu sannaddhā, nānāvaṇṇehilaṅkatā.</gatha>
    <hangnum nr="2346"/>
    <gatha type="1"> ‘‘Himavā yathā gandhadharo, pabbato gandhamādano;</gatha>
    <gatha type="last">Nānārukkhehi sañchanno, mahābhūtagaṇālayo.</gatha>
    <hangnum nr="2347"/>
    <gatha type="1"> ‘‘Osadhehi  ca dibbehi, disā bhāti pavāti ca;</gatha>
    <gatha type="last">Khippamāyantu sannaddhā, disā bhantu pavantu ca.</gatha>
    <hangnum nr="2348"/>
    <gatha type="1"> ‘‘Tato nāgasahassāni, yojayantu catuddasa;</gatha>
    <gatha type="last">Suvaṇṇakacchā mātaṅgā, hemakappanavāsasā.</gatha>
    <hangnum nr="2349"/>
    <gatha type="1"> ‘‘Ārūḷhā gāmaṇīyehi, tomaraṅkusapāṇibhi;</gatha>
    <gatha type="last">Khippamāyantu sannaddhā, hatthikkhandhehi dassitā.</gatha>
    <hangnum nr="2350"/>
    <gatha type="1"> ‘‘Tato assasahassāni, yojayantu catuddasa;</gatha>
    <gatha type="last">Ājānīyāva  jātiyā, sindhavā sīghavāhanā.</gatha>
    <hangnum nr="2351"/>
    <gatha type="1"> ‘‘Ārūḷhā gāmaṇīyehi, illiyācāpadhāribhi;</gatha>
    <gatha type="last">Khippamāyantu sannaddhā, assapiṭṭhe alaṅkatā.</gatha>
    <hangnum nr="2352"/>
    <gatha type="1"> ‘‘Tato rathasahassāni, yojayantu catuddasa;</gatha>
    <gatha type="last">Ayosukatanemiyo, suvaṇṇacitapakkhare.</gatha>
    <hangnum nr="2353"/>
    <gatha type="1"> ‘‘Āropentu dhaje tattha, cammāni kavacāni ca;</gatha>
    <gatha type="2">Vippālentu <note>[vipphālentu (sī. syā. pī.)]</note> ca cāpāni, daḷhadhammā pahārino;</gatha>
    <gatha type="last">Khippamāyantu sannaddhā, rathesu rathajīvino’’.</gatha>
    <hangnum nr="2354"/>
    <gatha type="1"> ‘‘Lājāolopiyā <note>[lājā olokirā (ka.)]</note> pupphā, mālāgandhavilepanā;</gatha>
    <gatha type="last">Agghiyāni ca tiṭṭhantu, yena maggena ehiti.</gatha>
    <hangnum nr="2355"/>
    <gatha type="1"> ‘‘Gāme gāme sataṃ kumbhā, merayassa surāya ca;</gatha>
    <gatha type="last">Maggamhi patitiṭṭhantu <note>[patitā ṭhantu (syā. ka.)]</note>, yena maggena ehiti.</gatha>
    <hangnum nr="2356"/>
    <gatha type="1"> ‘‘Maṃsā pūvā saṅkuliyo, kummāsā macchasaṃyutā;</gatha>
    <gatha type="last">Maggamhi patitiṭṭhantu, yena maggena ehiti.</gatha>
    <hangnum nr="2357"/>
    <gatha type="1"> ‘‘Sappi telaṃ dadhi khīraṃ, kaṅgubījā <note>[kaṅguvīhi (sī. pī.), kaṅgupiṭṭhā (syā.)]</note> bahū surā;</gatha>
    <gatha type="last">Maggamhi patitiṭṭhantu, yena maggena ehiti.</gatha>
    <hangnum nr="2358"/>
    <gatha type="1"> ‘‘Āḷārikā  ca sūdā ca, naṭanaṭṭakagāyino;</gatha>
    <gatha type="last">Pāṇissarā kumbhathūṇiyo, mandakā sokajjhāyikā <note>[sokacchāyikā (ka.)]</note>.</gatha>
    <hangnum nr="2359"/>
    <gatha type="1"> ‘‘Āhaññantu  sabbavīṇā, bheriyo dindimāni ca;</gatha>
    <gatha type="last">Kharamukhāni  dhamentu <note>[vadantu (sī. pī.)]</note>, nadantu ekapokkharā.</gatha>
    <hangnum nr="2360"/>
    <gatha type="1"> ‘‘Mudiṅgā paṇavā saṅkhā, godhā parivadentikā;</gatha>
    <gatha type="last">Dindimāni ca haññantu, kutumpa <note>[kuṭumbā (sī. syā. pī.)]</note> dindimāni ca’’.</gatha>
    <hangnum nr="2361"/>
    <gatha type="1"> ‘‘Sā senā mahatī āsi, uyyuttā sivivāhinī;</gatha>
    <gatha type="last">Jālinā magganāyena, vaṅkaṃ pāyāsi pabbataṃ.</gatha>
    <hangnum nr="2362"/>
    <gatha type="1"> ‘‘Koñcaṃ nadati mātaṅgo, kuñjaro saṭṭhihāyano;</gatha>
    <paragraph>Kacchāya baddhamānāya, koñcaṃ nadati vāraṇo.</paragraph>
    <hangnum nr="2363"/>
    <gatha type="1"> ‘‘Ājānīyā hasiyanti <note>[hasissiṃsu (sī. pī.)]</note>, nemighoso ajāyatha;</gatha>
    <gatha type="last">Abbhaṃ rajo acchādesi, uyyuttā sivivāhinī.</gatha>
    <hangnum nr="2364"/>
    <gatha type="1"> ‘‘Sā senā mahatī āsi, uyyuttā hārahārinī;</gatha>
    <gatha type="last">Jālinā magganāyena, vaṅkaṃ pāyāsi pabbataṃ.</gatha>
    <hangnum nr="2365"/>
    <gatha type="1"> ‘‘Te pāviṃsu brahāraññaṃ, bahusākhaṃ mahodakaṃ <note>[bahudijaṃ (pī.)]</note>;</gatha>
    <gatha type="last">Puppharukkhehi sañchannaṃ, phalarukkhehi cūbhayaṃ.</gatha>
    <hangnum nr="2366"/>
    <gatha type="1"> ‘‘Tattha bindussarā vaggū, nānāvaṇṇā bahū dijā;</gatha>
    <gatha type="last">Kūjantamupakūjanti, utusampupphite dume.</gatha>
    <hangnum nr="2367"/>
    <gatha type="1"> ‘‘Te gantvā dīghamaddhānaṃ, ahorattānamaccaye;</gatha>
    <gatha type="last">Padesaṃ taṃ upāgacchuṃ, yattha vessantaro ahu’’.</gatha>
    <centered>Mahārājapabbaṃ nāma.</centered>
    <subhead>Chakhattiyakammaṃ</subhead>
    <hangnum nr="2368"/>
    <gatha type="1"> ‘‘Tesaṃ sutvāna nigghosaṃ, bhīto vessantaro ahu;</gatha>
    <gatha type="last">Pabbataṃ abhiruhitvā, bhīto senaṃ udikkhati.</gatha>
    <hangnum nr="2369"/>
    <gatha type="1"> ‘‘Iṅgha  maddi nisāmehi, nigghoso yādiso vane;</gatha>
    <gatha type="last">Ājānīyā hasiyanti, dhajaggāni ca dissare.</gatha>
    <hangnum nr="2370"/>
    <gatha type="1"> ‘‘Ime  nūna araññasmiṃ, migasaṅghāni luddakā;</gatha>
    <gatha type="2">Vāgurāhi parikkhippa, sobbhaṃ pātetvā tāvade;</gatha>
    <gatha type="last">Vikkosamānā tibbāhi, hanti nesaṃ varaṃ varaṃ.</gatha>
    <hangnum nr="2371"/>
    <gatha type="1"> ‘‘Yathā mayaṃ adūsakā, araññe avaruddhakā;</gatha>
    <gatha type="last">Amittahatthattaṃ gatā, passa dubbalaghātakaṃ’’.</gatha>
    <hangnum nr="2372"/>
    <gatha type="1"> ‘‘Amittā nappasāheyyuṃ, aggīva udakaṇṇave;</gatha>
    <gatha type="last">Tadeva tvaṃ vicintehi, api sotthi ito siyā’’.</gatha>
    <hangnum nr="2373"/>
    <gatha type="1"> ‘‘Tato vessantaro rājā, orohitvāna pabbatā;</gatha>
    <gatha type="last">Nisīdi paṇṇasālāyaṃ, daḷhaṃ katvāna mānasaṃ’’.</gatha>
    <hangnum nr="2374"/>
    <gatha type="1"> ‘‘Nivattayitvāna rathaṃ, vuṭṭhapetvāna seniyo;</gatha>
    <gatha type="last">Ekaṃ araññe viharantaṃ, pitā puttaṃ upāgami.</gatha>
    <hangnum nr="2375"/>
    <gatha type="1"> ‘‘Hatthikkhandhato oruyha, ekaṃso pañjalīkato;</gatha>
    <gatha type="last">Parikiṇṇo <note>[parikkhitto (sī. pī.)]</note> amaccehi, puttaṃ siñcitumāgami.</gatha>
    <hangnum nr="2376"/>
    <gatha type="1"> ‘‘Tatthaddasa kumāraṃ so, rammarūpaṃ samāhitaṃ;</gatha>
    <gatha type="last">Nisinnaṃ paṇṇasālāyaṃ, jhāyantaṃ akutobhayaṃ.</gatha>
    <hangnum nr="2377"/>
    <gatha type="1"> ‘‘Tañca disvāna āyantaṃ, pitaraṃ puttagiddhinaṃ;</gatha>
    <gatha type="last">Vessantaro ca maddī ca, paccuggantvā avandisuṃ.</gatha>
    <hangnum nr="2378"/>
    <gatha type="1"> ‘‘Maddī ca sirasā pāde, sasurassābhivādayi;</gatha>
    <gatha type="2">‘Maddī  ahañhi te deva, pāde vandāmi te suṇhā’ <note>[husā (sī. syā. pī.)]</note>;</gatha>
    <gatha type="last">Tesu tattha palisajja, pāṇinā parimajjatha’’.</gatha>
    <hangnum nr="2379"/>
    <gatha type="1"> ‘‘Kacci vo kusalaṃ putta, kacci putta anāmayaṃ;</gatha>
    <gatha type="last">Kacci uñchena yāpetha, kacci mūlaphalā bahū.</gatha>
    <hangnum nr="2380"/>
    <gatha type="1"> ‘‘Kacci ḍaṃsā makasā ca, appameva sarīsapā;</gatha>
    <gatha type="last">Vane vāḷamigākiṇṇe, kacci hiṃsā na vijjati’’.</gatha>
    <hangnum nr="2381"/>
    <gatha type="1"> ‘‘Atthi no jīvikā deva, sā ca yādisakīdisā;</gatha>
    <gatha type="last">Kasirā jīvikā homa <note>[ahosi (?)]</note>, uñchācariyāya jīvitaṃ.</gatha>
    <hangnum nr="2382"/>
    <gatha type="1"> ‘‘Aniddhinaṃ  mahārāja, dametassaṃva sārathi;</gatha>
    <gatha type="last">Tyamhā aniddhikā dantā, asamiddhi dameti no.</gatha>
    <hangnum nr="2383"/>
    <gatha type="1"> ‘‘Api no kisāni maṃsāni, pitu mātu adassanā;</gatha>
    <gatha type="last">Avaruddhānaṃ mahārāja, araññe jīvasokinaṃ’’.</gatha>
    <hangnum nr="2384"/>
    <gatha type="1"> ‘‘Yepi  te siviseṭṭhassa, dāyādāpattamānasā;</gatha>
    <gatha type="2">Jālī kaṇhājinā cubho, brāhmaṇassa vasānugā;</gatha>
    <gatha type="last">Accāyikassa luddassa, yo ne gāvova sumbhati.</gatha>
    <hangnum nr="2385"/>
    <gatha type="1"> ‘‘Te rājaputtiyā putte, yadi jānātha saṃsatha;</gatha>
    <gatha type="last">Pariyāpuṇātha no khippaṃ, sappadaṭṭhaṃva māṇavaṃ’’.</gatha>
    <hangnum nr="2386"/>
    <gatha type="1"> ‘‘Ubho kumārā nikkītā, jālī kaṇhājinā cubho;</gatha>
    <gatha type="last">Brāhmaṇassa dhanaṃ datvā, putta mā bhāyi assasa’’.</gatha>
    <hangnum nr="2387"/>
    <gatha type="1"> ‘‘Kacci  nu tāta kusalaṃ, kacci tāta anāmayaṃ;</gatha>
    <gatha type="last">Kacci nu tāta me mātu, cakkhu na parihāyati’’.</gatha>
    <hangnum nr="2388"/>
    <gatha type="1"> ‘‘Kusalañceva me putta, atho putta anāmayaṃ;</gatha>
    <gatha type="last">Atho ca putta te mātu, cakkhu na parihāyati’’.</gatha>
    <hangnum nr="2389"/>
    <gatha type="1"> ‘‘Kacci arogaṃ yoggaṃ te, kacci vahati vāhanaṃ;</gatha>
    <gatha type="last">Kacci phīto janapado, kacci vuṭṭhi na chijjati’’.</gatha>
    <hangnum nr="2390"/>
    <gatha type="1"> ‘‘Atho arogaṃ yoggaṃ me, atho vahati vāhanaṃ;</gatha>
    <gatha type="last">Atho phīto janapado, atho vuṭṭhi na chijjati’’.</gatha>
    <hangnum nr="2391"/>
    <gatha type="1"> ‘‘Iccevaṃ mantayantānaṃ, mātā nesaṃ adissatha;</gatha>
    <gatha type="last">Rājaputtī giridvāre, pattikā anupāhanā.</gatha>
    <hangnum nr="2392"/>
    <gatha type="1"> ‘‘Tañca disvāna āyantaṃ, mātaraṃ puttagiddhiniṃ;</gatha>
    <gatha type="last">Vessantaro ca maddī ca, paccuggantvā avandisuṃ.</gatha>
    <hangnum nr="2393"/>
    <gatha type="1"> ‘‘Maddī ca sirasā pāde, sassuyā abhivādayi;</gatha>
    <gatha type="last">Maddī ahañhi te ayye, pāde vandāmi te suṇhā’’.</gatha>
    <hangnum nr="2394"/>
    <gatha type="1"> ‘‘Maddiñca puttakā disvā, dūrato sotthimāgatā;</gatha>
    <gatha type="last">Kandantā mabhidhāviṃsu, vacchabālāva mātaraṃ.</gatha>
    <hangnum nr="2395"/>
    <gatha type="1"> ‘‘Maddī  ca puttake disvā, dūrato sotthimāgate;</gatha>
    <gatha type="last">Vāruṇīva pavedhentī, thanadhārābhisiñcatha’’.</gatha>
    <hangnum nr="2396"/>
    <gatha type="1"> ‘‘Samāgatānaṃ ñātīnaṃ, mahāghoso ajāyatha;</gatha>
    <gatha type="last">Pabbatā samanādiṃsu, mahī pakampitā ahu.</gatha>
    <hangnum nr="2397"/>
    <gatha type="1"> ‘‘Vuṭṭhidhāraṃ pavattento, devo pāvassi tāvade;</gatha>
    <gatha type="last">Atha  vessantaro rājā, ñātīhi samagacchatha.</gatha>
    <hangnum nr="2398"/>
    <gatha type="1"> ‘‘Nattāro  suṇisā putto, rājā devī ca ekato;</gatha>
    <gatha type="last">Yadā samāgatā āsuṃ, tadāsi lomahaṃsanaṃ.</gatha>
    <hangnum nr="2399"/>
    <gatha type="1"> ‘‘Pañjalikā tassa yācanti, rodantā bherave vane;</gatha>
    <gatha type="2">Vessantarañca maddiñca, sabbe raṭṭhā samāgatā;</gatha>
    <gatha type="last">Tvaṃ nosi issaro rājā, rajjaṃ kāretha no ubho’’.</gatha>
    <centered>Chakhattiyakammaṃ nāma.</centered>
    <hangnum nr="2400"/>
    <gatha type="1"> ‘‘Dhammena rajjaṃ kārentaṃ, raṭṭhā pabbājayittha maṃ;</gatha>
    <gatha type="last">Tvañca jānapadā ceva, negamā ca samāgatā’’.</gatha>
    <hangnum nr="2401"/>
    <gatha type="1"> ‘‘Dukkaṭañca hi no putta, bhūnahaccaṃ kataṃ mayā;</gatha>
    <gatha type="last">Yohaṃ sivīnaṃ vacanā, pabbājesimadūsakaṃ’’.</gatha>
    <hangnum nr="2402"/>
    <gatha type="1"> ‘‘Yena kenaci vaṇṇena, pitu dukkhaṃ udabbahe;</gatha>
    <gatha type="last">Mātu bhaginiyā cāpi, api pāṇehi attano’’.</gatha>
    <hangnum nr="2403"/>
    <gatha type="1"> ‘‘Tato vessantaro rājā, rajojallaṃ pavāhayi;</gatha>
    <gatha type="last">Rajojallaṃ pavāhetvā, saṅkhavaṇṇaṃ <note>[saccavaṇṇaṃ (sī. syā.)]</note> adhārayi’’.</gatha>
    <hangnum nr="2404"/>
    <gatha type="1"> ‘‘Sīsaṃ nhāto sucivattho, sabbābharaṇabhūsito;</gatha>
    <gatha type="last">Paccayaṃ nāgamāruyha, khaggaṃ bandhi parantapaṃ.</gatha>
    <hangnum nr="2405"/>
    <gatha type="1"> ‘‘Tato  saṭṭhisahassāni, yodhino cārudassanā;</gatha>
    <gatha type="last">Sahajātā pakiriṃsu, nandayantā rathesabhaṃ.</gatha>
    <hangnum nr="2406"/>
    <gatha type="1"> ‘‘Tato  maddimpi nhāpesuṃ, sivikaññā samāgatā;</gatha>
    <gatha type="2">Vessantaro taṃ pāletu, jālī kaṇhājinā cubho;</gatha>
    <gatha type="last">Athopi taṃ mahārājā, sañjayo abhirakkhatu’’.</gatha>
    <hangnum nr="2407"/>
    <gatha type="1"> ‘‘Idañca paccayaṃ laddhā, pubbe saṃklesamattano;</gatha>
    <gatha type="last">Ānandiyaṃ ācariṃsu, ramaṇīye giribbaje.</gatha>
    <hangnum nr="2408"/>
    <gatha type="1"> ‘‘Idañca paccayaṃ laddhā, pubbe saṃklesamattano;</gatha>
    <gatha type="last">Ānandi vittā sumanā, putte saṅgamma lakkhaṇā.</gatha>
    <hangnum nr="2409"/>
    <gatha type="1"> ‘‘Idañca paccayaṃ laddhā, pubbe saṃklesamattano;</gatha>
    <gatha type="last">Ānandi vittā patītā, saha puttehi lakkhaṇā’’.</gatha>
    <hangnum nr="2410"/>
    <gatha type="1"> ‘‘Ekabhattā  pure āsiṃ, niccaṃ thaṇḍilasāyinī;</gatha>
    <gatha type="last">Iti metaṃ vataṃ āsi, tumhaṃ kāmā hi puttakā.</gatha>
    <hangnum nr="2411"/>
    <gatha type="1"> ‘‘Taṃ me vataṃ samiddhajja, tumhe saṅgamma puttakā;</gatha>
    <gatha type="2">Mātujampi taṃ pāletu, pitujampi ca puttaka;</gatha>
    <gatha type="last">Athopi taṃ mahārājā, sañjayo abhirakkhatu.</gatha>
    <hangnum nr="2412"/>
    <gatha type="1"> ‘‘Yaṃ kiñcitthi kataṃ puññaṃ, mayhañceva pitucca te;</gatha>
    <gatha type="last">Sabbena tena kusalena, ajaro amaro bhava’’.</gatha>
    <hangnum nr="2413"/>
    <gatha type="1"> ‘‘Kappāsikañca koseyyaṃ, khomakoṭumbarāni ca;</gatha>
    <gatha type="last">Sassu  suṇhāya pāhesi, yehi maddī asobhatha.</gatha>
    <hangnum nr="2414"/>
    <gatha type="1"> ‘‘Tato hemañca kāyūraṃ, gīveyyaṃ ratanāmayaṃ;</gatha>
    <gatha type="last">Sassu suṇhāya pāhesi, yehi maddī asobhatha.</gatha>
    <hangnum nr="2415"/>
    <gatha type="1"> ‘‘Tato hemañca kāyūraṃ, aṅgadaṃ maṇimekhalaṃ;</gatha>
    <gatha type="last">Sassu suṇhāya pāhesi, yehi maddī asobhatha.</gatha>
    <hangnum nr="2416"/>
    <gatha type="1"> ‘‘Uṇṇataṃ mukhaphullañca, nānāratte ca māṇike <note>[māṇiye (sī. pī.)]</note>;</gatha>
    <gatha type="last">Sassu suṇhāya pāhesi, yehi maddī asobhatha.</gatha>
    <hangnum nr="2417"/>
    <gatha type="1"> ‘‘Uggatthanaṃ giṅgamakaṃ, mekhalaṃ pāṭipādakaṃ <note>[paṭipādukaṃ (sī. syā.), pālipādakaṃ (pī.)]</note>;</gatha>
    <gatha type="last">Sassu suṇhāya pāhesi, yehi maddī asobhatha.</gatha>
    <hangnum nr="2418"/>
    <gatha type="1"> ‘‘Suttañca  suttavajjañca, upanijjhāya seyyasi;</gatha>
    <gatha type="last">Asobhatha rājaputtī, devakaññāva nandane.</gatha>
    <hangnum nr="2419"/>
    <gatha type="1"> ‘‘Sīsaṃ nhātā sucivatthā, sabbālaṅkārabhūsitā;</gatha>
    <gatha type="last">Asobhatha rājaputtī, tāvatiṃseva accharā.</gatha>
    <hangnum nr="2420"/>
    <gatha type="1"> ‘‘Kadalīva vātacchupitā, jātā cittalatāvane;</gatha>
    <gatha type="last">Dantāvaraṇasampannā, rājaputtī asobhatha.</gatha>
    <hangnum nr="2421"/>
    <gatha type="1"> ‘‘Sakuṇī mānusinīva, jātā cittapattā patī;</gatha>
    <gatha type="last">Nigrodhapakkabimboṭṭhī, rājaputtī asobhatha.</gatha>
    <hangnum nr="2422"/>
    <gatha type="1"> ‘‘Tassā ca nāgamānesuṃ, nātibaddhaṃva kuñjaraṃ;</gatha>
    <gatha type="last">Sattikkhamaṃ sarakkhamaṃ, īsādantaṃ urūḷhavaṃ.</gatha>
    <hangnum nr="2423"/>
    <gatha type="1"> ‘‘Sā maddī nāgamāruhi, nātibaddhaṃva kuñjaraṃ;</gatha>
    <gatha type="last">Sattikkhamaṃ  sarakkhamaṃ, īsādantaṃ urūḷhavaṃ’’.</gatha>
    <hangnum nr="2424"/>
    <gatha type="1"> ‘‘Sabbamhi  taṃaraññamhi, yāvantettha migā ahuṃ;</gatha>
    <gatha type="last">Vessantarassa tejena, naññamaññaṃ viheṭhayuṃ.</gatha>
    <hangnum nr="2425"/>
    <gatha type="1"> ‘‘Sabbamhi taṃaraññamhi, yāvantettha dijā ahuṃ;</gatha>
    <gatha type="last">Vessantarassa tejena, naññamaññaṃ viheṭhayuṃ.</gatha>
    <hangnum nr="2426"/>
    <gatha type="1"> ‘‘Sabbamhi taṃaraññamhi, yāvantettha migā ahuṃ;</gatha>
    <gatha type="2">Ekajjhaṃ sannipātiṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2427"/>
    <gatha type="1"> ‘‘Sabbamhi taṃaraññamhi, yāvantettha dijā ahuṃ;</gatha>
    <gatha type="2">Ekajjhaṃ sannipātiṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2428"/>
    <gatha type="1"> ‘‘Sabbamhi taṃaraññamhi, yāvantettha migā ahuṃ;</gatha>
    <gatha type="2">Nāssu mañjū nikūjiṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2429"/>
    <gatha type="1"> ‘‘Sabbamhi taṃaraññamhi, yāvantettha dijā ahuṃ;</gatha>
    <gatha type="2">Nāssu mañjū nikūjiṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2430"/>
    <gatha type="1"> ‘‘Paṭiyatto  rājamaggo, vicitto pupphasanthato;</gatha>
    <gatha type="last">Vasi vessantaro yattha, yāvatāva jetuttarā.</gatha>
    <hangnum nr="2431"/>
    <gatha type="1"> ‘‘Tato saṭṭhisahassāni, yodhino cārudassanā;</gatha>
    <gatha type="2">Samantā parikiriṃsu, vessantare  payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2432"/>
    <gatha type="1"> ‘‘Orodhā ca kumārā ca, vesiyānā ca brāhmaṇā;</gatha>
    <gatha type="2">Samantā parikiriṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2433"/>
    <gatha type="1"> ‘‘Hatthārohā anīkaṭṭhā, rathikā pattikārakā;</gatha>
    <gatha type="2">Samantā parikiriṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2434"/>
    <gatha type="1"> ‘‘Samāgatā jānapadā, negamā ca samāgatā;</gatha>
    <gatha type="2">Samantā parikiriṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2435"/>
    <gatha type="1"> ‘‘Karoṭiyā  cammadharā, illīhatthā <note>[indihatthā (syā. ka.), khaggahatthā (sī. pī.)]</note> suvammino;</gatha>
    <gatha type="2">Purato paṭipajjiṃsu, vessantare payātamhi;</gatha>
    <gatha type="last">Sivīnaṃ raṭṭhavaḍḍhane.</gatha>
    <hangnum nr="2436"/>
    <gatha type="1"> ‘‘Te pāvisuṃ puraṃ rammaṃ, mahāpākāratoraṇaṃ;</gatha>
    <gatha type="last">Upetaṃ annapānehi, naccagītehi cūbhayaṃ.</gatha>
    <hangnum nr="2437"/>
    <gatha type="1"> ‘‘Vittā jānapadā āsuṃ, negamā ca samāgatā;</gatha>
    <gatha type="last">Anuppatte kumāramhi, sivīnaṃ raṭṭhavaḍḍhane.</gatha>
    <hangnum nr="2438"/>
    <gatha type="1"> ‘‘Celukkhepo avattittha, āgate dhanadāyake;</gatha>
    <gatha type="last">Nandiṃ pavesi <note>[nandi-ppavesi (sī. syā. pī.)]</note> nagare, bandhanā mokkho aghosatha.</gatha>
    <hangnum nr="2439"/>
    <gatha type="1"> ‘‘Jātarūpamayaṃ  vassaṃ, devo pāvassi tāvade;</gatha>
    <gatha type="last">Vessantare paviṭṭhamhi, sivīnaṃ raṭṭhavaḍḍhane.</gatha>
    <hangnum nr="2440"/>
    <gatha type="1"> ‘‘Tato vessantaro rājā, dānaṃ datvāna khattiyo;</gatha>
    <gatha type="last">Kāyassa bhedā sappañño, saggaṃ so upapajjathā’’ti.</gatha>
    <centered>Vessantarajātakaṃ dasamaṃ.</centered>
    <centered>Mahānipāta niṭṭhitā.</centered>
    <centered>Jātakapāḷi niṭṭhitā.</centered>
  </text>
</tree>
