<?xml version='1.0' encoding='UTF-8'?>
<tree text="1. Itthivim&#x101;na&#x1E43;" target="text">
  <text>
    <centered> Namo tassa bhagavato arahato sammāsambuddhassa</centered>
    <title>1. Pīṭhavaggo</title>
    <subhead>1. Paṭhamapīṭhavimānavatthu</subhead>
    <hangnum nr="1"/>
    <gatha type="1"> ‘‘Pīṭhaṃ  te sovaṇṇamayaṃ uḷāraṃ, manojavaṃ gacchati yenakāmaṃ;</gatha>
    <gatha type="last">Alaṅkate malyadhare <note>[mālyadhare (syā.)]</note> suvatthe, obhāsasi vijjurivabbhakūṭaṃ.</gatha>
    <hangnum nr="2"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="3"/>
    <gatha type="1"> ‘‘Pucchāmi  taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="4"/>
    <gatha type="1"> Sā devatā attamanā, moggallānena <note>[moggalānena (ka.) evamuparipi]</note> pucchitā;</gatha>
    <gatha type="last">Pañhaṃ  puṭṭhā viyākāsi, yassa kammassidaṃ phalaṃ.</gatha>
    <hangnum nr="5"/>
    <gatha type="1"> ‘‘Ahaṃ  manussesu manussabhūtā, abbhāgatānāsanakaṃ adāsiṃ;</gatha>
    <gatha type="last">Abhivādayiṃ añjalikaṃ akāsiṃ, yathānubhāvañca adāsi dānaṃ.</gatha>
    <hangnum nr="6"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="7"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Paṭhamapīṭhavimānaṃ paṭhamaṃ.</centered>
    <subhead>2. Dutiyapīṭhavimānavatthu</subhead>
    <hangnum nr="8"/>
    <gatha type="1"> ‘‘Pīṭhaṃ  te veḷuriyamayaṃ uḷāraṃ, manojavaṃ gacchati yenakāmaṃ;</gatha>
    <gatha type="last">Alaṅkate malyadhare suvatthe, obhāsasi vijjurivabbhakūṭaṃ.</gatha>
    <hangnum nr="9"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="10"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi  evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="11"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="12"/>
    <gatha type="1"> ‘‘Ahaṃ manussesu manussabhūtā, abbhāgatānāsanakaṃ adāsiṃ;</gatha>
    <gatha type="last">Abhivādayiṃ añjalikaṃ akāsiṃ, yathānubhāvañca adāsi dānaṃ.</gatha>
    <hangnum nr="13"/>
    <gatha type="1"> ‘‘Tena  metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="14"/>
    <gatha type="1"> ‘‘Akkhāmi  te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Dutiyapīṭhavimānaṃ dutiyaṃ.</centered>
    <subhead>3. Tatiyapīṭhavimānavatthu</subhead>
    <hangnum nr="15"/>
    <gatha type="1"> ‘‘Pīṭhaṃ  te sovaṇṇamayaṃ uḷāraṃ, manojavaṃ gacchati yenakāmaṃ;</gatha>
    <gatha type="last">Alaṅkate malyadhare suvatthe, obhāsasi vijjurivabbhakūṭaṃ.</gatha>
    <hangnum nr="16"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti  ca te bhogā, ye keci manaso piyā.</gatha>
    <hangnum nr="17"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="18"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="19"/>
    <gatha type="1"> ‘‘Appassa kammassa phalaṃ mamedaṃ <note>[mametaṃ (ka.)]</note>, yenamhi <note>[tenamhi (ka.)]</note> evaṃ jalitānubhāvā;</gatha>
    <gatha type="last">Ahaṃ manussesu manussabhūtā, purimāya jātiyā manussaloke.</gatha>
    <hangnum nr="20"/>
    <gatha type="1"> ‘‘Addasaṃ  virajaṃ bhikkhuṃ, vippasannamanāvilaṃ;</gatha>
    <gatha type="last">Tassa adāsahaṃ pīṭhaṃ, pasannā sehi pāṇibhi.</gatha>
    <hangnum nr="21"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="22"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Tatiyapīṭhavimānaṃ tatiyaṃ.</centered>
    <subhead>4. Catutthapīṭhavimānavatthu</subhead>
    <hangnum nr="23"/>
    <gatha type="1"> ‘‘Pīṭhaṃ  te veḷuriyamayaṃ uḷāraṃ, manojavaṃ gacchati yenakāmaṃ;</gatha>
    <gatha type="last">Alaṅkate malyadhare suvatthe, obhāsasi vijjurivabbhakūṭaṃ.</gatha>
    <hangnum nr="24"/>
    <gatha type="1"> ‘‘Kena  tetādiso vaṇṇo, kena te idha mijjhati;</gatha>
    <gatha type="last">Uppajjanti  ca te bhogā, ye keci manaso piyā.</gatha>
    <hangnum nr="25"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="26"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="27"/>
    <gatha type="1"> ‘‘Appassa kammassa phalaṃ mamedaṃ, yenamhi evaṃ jalitānubhāvā;</gatha>
    <gatha type="last">Ahaṃ manussesu manussabhūtā, purimāya jātiyā manussaloke.</gatha>
    <hangnum nr="28"/>
    <gatha type="1"> ‘‘Addasaṃ  virajaṃ bhikkhuṃ, vippasannamanāvilaṃ;</gatha>
    <gatha type="last">Tassa adāsahaṃ pīṭhaṃ, pasannā sehi pāṇibhi.</gatha>
    <hangnum nr="29"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="30"/>
    <gatha type="1"> ‘‘Akkhāmi  te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Catutthapīṭhavimānaṃ catutthaṃ.</centered>
    <subhead>5. Kuñjaravimānavatthu</subhead>
    <hangnum nr="31"/>
    <gatha type="1"> ‘‘Kuñjaro  te varāroho, nānāratanakappano;</gatha>
    <gatha type="last">Ruciro thāmavā javasampanno, ākāsamhi samīhati.</gatha>
    <hangnum nr="32"/>
    <gatha type="1"> ‘‘Padumi padma <note>[paduma… (sī. syā.) evamuparipi]</note> pattakkhi, padmuppalajutindharo;</gatha>
    <gatha type="last">Padmacuṇṇābhikiṇṇaṅgo, soṇṇapokkharamāladhā <note>[… mālavā (sī. syā.)]</note>.</gatha>
    <hangnum nr="33"/>
    <gatha type="1"> ‘‘Padumānusaṭaṃ maggaṃ, padmapattavibhūsitaṃ.</gatha>
    <gatha type="last">Ṭhitaṃ vaggumanugghātī, mitaṃ gacchati vāraṇo.</gatha>
    <hangnum nr="34"/>
    <gatha type="1"> ‘‘Tassa pakkamamānassa, soṇṇakaṃsā ratissarā;</gatha>
    <gatha type="last">Tesaṃ suyyati nigghoso, turiye pañcaṅgike yathā.</gatha>
    <hangnum nr="35"/>
    <gatha type="1"> ‘‘Tassa nāgassa khandhamhi, sucivatthā alaṅkatā;</gatha>
    <gatha type="last">Mahantaṃ accharāsaṅghaṃ, vaṇṇena atirocasi.</gatha>
    <hangnum nr="36"/>
    <gatha type="1"> ‘‘Dānassa  te idaṃ phalaṃ, atho sīlassa vā pana;</gatha>
    <gatha type="last">Atho añjalikammassa, taṃ me akkhāhi pucchitā’’ti;</gatha>
    <hangnum nr="37"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="38"/>
    <gatha type="1"> ‘‘Disvāna  guṇasampannaṃ, jhāyiṃ jhānarataṃ sataṃ;</gatha>
    <gatha type="last">Adāsiṃ pupphābhikiṇṇaṃ, āsanaṃ dussasanthataṃ.</gatha>
    <hangnum nr="39"/>
    <gatha type="1"> ‘‘Upaḍḍhaṃ padmamālāhaṃ, āsanassa samantato;</gatha>
    <gatha type="last">Abbhokirissaṃ pattehi, pasannā sehi pāṇibhi.</gatha>
    <hangnum nr="40"/>
    <gatha type="1"> ‘‘Tassa kammakusalassa <note>[kammassa kusalassa (sī. pī.)]</note>, idaṃ me īdisaṃ phalaṃ;</gatha>
    <gatha type="last">Sakkāro garukāro ca, devānaṃ apacitā ahaṃ.</gatha>
    <hangnum nr="41"/>
    <gatha type="1"> ‘‘Yo ve sammāvimuttānaṃ, santānaṃ brahmacārinaṃ;</gatha>
    <gatha type="last">Pasanno āsanaṃ dajjā, evaṃ nande yathā ahaṃ.</gatha>
    <hangnum nr="42"/>
    <gatha type="1"> ‘‘Tasmā hi attakāmena <note>[atthakāmena (ka.)]</note>, mahattamabhikaṅkhatā;</gatha>
    <gatha type="last">Āsanaṃ dātabbaṃ hoti, sarīrantimadhārina’’nti.</gatha>
    <centered>Kuñjaravimānaṃ pañcamaṃ.</centered>
    <subhead>6. Paṭhamanāvāvimānavatthu</subhead>
    <hangnum nr="43"/>
    <gatha type="1"> ‘‘Suvaṇṇacchadanaṃ  nāvaṃ, nāri āruyha tiṭṭhasi;</gatha>
    <gatha type="last">Ogāhasi pokkharaṇiṃ, padmaṃ <note>[padumaṃ (sī. syā.)]</note> chindasi pāṇinā.</gatha>
    <hangnum nr="44"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="45"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi  evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="46"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="47"/>
    <gatha type="1"> ‘‘Ahaṃ  manussesu manussabhūtā, purimāya jātiyā manussaloke;</gatha>
    <gatha type="last">Disvāna bhikkhū tasite kilante, uṭṭhāya pātuṃ udakaṃ adāsiṃ.</gatha>
    <hangnum nr="48"/>
    <gatha type="1"> ‘‘Yo  ve kilantāna pipāsitānaṃ, uṭṭhāya pātuṃ udakaṃ dadāti;</gatha>
    <gatha type="last">Sītodakā <note>[sītodikā (sī.)]</note> tassa bhavanti najjo, pahūtamalyā bahupuṇḍarīkā.</gatha>
    <hangnum nr="49"/>
    <gatha type="1"> ‘‘Taṃ āpagā <note>[tamāpagā (sī. ka.)]</note> anupariyanti sabbadā, sītodakā vālukasanthatā nadī;</gatha>
    <gatha type="last">Ambā ca sālā tilakā ca jambuyo, uddālakā pāṭaliyo ca phullā.</gatha>
    <hangnum nr="50"/>
    <gatha type="1"> ‘‘Taṃ bhūmibhāgehi upetarūpaṃ, vimānaseṭṭhaṃ bhusasobhamānaṃ;</gatha>
    <gatha type="last">Tassīdha <note>[tasseva (syā.)]</note> kammassa ayaṃ vipāko, etādisaṃ puññakatā <note>[katapuññā (sī.)]</note> labhanti.</gatha>
    <hangnum nr="51"/>
    <gatha type="1"> ‘‘Tena  metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="52"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Paṭhamanāvāvimānaṃ chaṭṭhaṃ.</centered>
    <subhead>7. Dutiyanāvāvimānavatthu</subhead>
    <hangnum nr="53"/>
    <gatha type="1"> ‘‘Suvaṇṇacchadanaṃ  nāvaṃ, nāri āruyha tiṭṭhasi;</gatha>
    <gatha type="last">Ogāhasi pokkharaṇiṃ, padmaṃ chindasi pāṇinā.</gatha>
    <hangnum nr="54"/>
    <gatha type="1"> ‘‘Kena  tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="55"/>
    <gatha type="1"> ‘‘Pucchāmi taṃ devi mahānubhāve, manussabhutā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="56"/>
    <gatha type="1"> Sā  devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="57"/>
    <gatha type="1"> ‘‘Ahaṃ manussesu manussabhūtā, purimāya jātiyā manussaloke;</gatha>
    <gatha type="last">Disvāna bhikkhuṃ tasitaṃ kilantaṃ, uṭṭhāya pātuṃ udakaṃ adāsiṃ.</gatha>
    <hangnum nr="58"/>
    <gatha type="1"> ‘‘Yo ve kilantassa pipāsitassa, uṭṭhāya pātuṃ udakaṃ dadāti;</gatha>
    <gatha type="last">Sītodakā tassa bhavanti najjo, pahūtamalyā bahupuṇḍarīkā.</gatha>
    <hangnum nr="59"/>
    <gatha type="1"> ‘‘Taṃ āpagā anupariyanti sabbadā, sītodakā vālukasanthatā nadī;</gatha>
    <gatha type="last">Ambā ca sālā tilakā ca jambuyo, uddālakā pāṭaliyo ca phullā.</gatha>
    <hangnum nr="60"/>
    <gatha type="1"> ‘‘Taṃ  bhūmibhāgehi upetarūpaṃ, vimānaseṭṭhaṃ bhusasobhamānaṃ;</gatha>
    <gatha type="last">Tassīdha kammassa ayaṃ vipāko, etādisaṃ puññakatā labhanti.</gatha>
    <hangnum nr="61"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="62"/>
    <gatha type="1"> ‘‘Akkhāmi  te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Dutiyanāvāvimānaṃ sattamaṃ.</centered>
    <subhead>8. Tatiyanāvāvimānavatthu</subhead>
    <hangnum nr="63"/>
    <gatha type="1"> ‘‘Suvaṇṇacchadanaṃ  nāvaṃ, nāri āruyha tiṭṭhasi;</gatha>
    <gatha type="last">Ogāhasi pokkharaṇiṃ, padmaṃ chindasi pāṇinā.</gatha>
    <hangnum nr="64"/>
    <gatha type="1"> ‘‘Kūṭāgārā  nivesā te, vibhattā bhāgaso mitā;</gatha>
    <gatha type="last">Daddallamānā <note>[daddaḷhamānā (ka.)]</note> ābhanti, samantā caturo disā.</gatha>
    <hangnum nr="65"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="66"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="67"/>
    <gatha type="1"> Sā devatā attamanā, sambuddheneva pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="68"/>
    <gatha type="1"> ‘‘Ahaṃ manussesu manussabhūtā, purimāya jātiyā manussaloke;</gatha>
    <gatha type="last">Disvāna  bhikkhū tasite kilante, uṭṭhāya pātuṃ udakaṃ adāsiṃ.</gatha>
    <hangnum nr="69"/>
    <gatha type="1"> ‘‘Yo ve kilantāna pipāsitānaṃ, uṭṭhāya pātuṃ udakaṃ dadāti;</gatha>
    <gatha type="last">Sītodakā tassa bhavanti najjo, pahūtamalyā bahupuṇḍarīkā.</gatha>
    <hangnum nr="70"/>
    <gatha type="1"> ‘‘Taṃ  āpagā anupariyanti sabbadā, sītodakā vālukasanthatā nadī;</gatha>
    <gatha type="last">Ambā ca sālā tilakā ca jambuyo, uddālakā pāṭaliyo ca phullā.</gatha>
    <hangnum nr="71"/>
    <gatha type="1"> ‘‘Taṃ bhūmibhāgehi upetarūpaṃ, vimānaseṭṭhaṃ bhusasobhamānaṃ;</gatha>
    <gatha type="last">Tassīdha kammassa ayaṃ vipāko, etādisaṃ puññakatā labhanti.</gatha>
    <hangnum nr="72"/>
    <gatha type="1"> ‘‘Kūṭāgārā  nivesā me, vibhattā bhāgaso mitā;</gatha>
    <gatha type="last">Daddallamānā ābhanti, samantā caturo disā.</gatha>
    <hangnum nr="73"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="74"/>
    <gatha type="1"> ‘‘Akkhāmi te buddha mahānubhāva, manussabhūtā yamakāsi puññaṃ;</gatha>
    <gatha type="2">Tenamhi evaṃ jalitānubhāvā, vaṇṇo ca me sabbadisā pabhāsati;</gatha>
    <gatha type="last">Etassa  kammassa phalaṃ mamedaṃ, atthāya buddho udakaṃ apāyī’’ti <note>[apāsīti (sī. syā. pī.)]</note>.</gatha>
    <centered>Tatiyanāvāvimānaṃ aṭṭhamaṃ.</centered>
    <subhead>9. Dīpavimānavatthu</subhead>
    <hangnum nr="75"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="76"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="77"/>
    <gatha type="1"> ‘‘Kena tvaṃ vimalobhāsā, atirocasi devatā <note>[devate (bahūsu) 83 vissajjanagāthāya saṃsandetabbaṃ]</note>;</gatha>
    <gatha type="last">Kena te sabbagattehi, sabbā obhāsate disā.</gatha>
    <hangnum nr="78"/>
    <gatha type="1"> ‘‘Pucchāmi  taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="79"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="80"/>
    <gatha type="1"> ‘‘Ahaṃ manussesu manussabhūtā, purimāya jātiyā manussaloke;</gatha>
    <gatha type="last">Tamandhakāramhi timīsikāyaṃ, padīpakālamhi adāsi dīpaṃ <note>[adaṃ padīpaṃ (sī. syā. pī.)]</note>.</gatha>
    <hangnum nr="81"/>
    <gatha type="1"> ‘‘Yo andhakāramhi timīsikāyaṃ, padīpakālamhi  dadāti dīpaṃ;</gatha>
    <gatha type="last">Uppajjati jotirasaṃ vimānaṃ, pahūtamalyaṃ bahupuṇḍarīkaṃ.</gatha>
    <hangnum nr="82"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="83"/>
    <gatha type="1"> ‘‘Tenāhaṃ vimalobhāsā, atirocāmi devatā;</gatha>
    <gatha type="last">Tena me sabbagattehi, sabbā obhāsate disā.</gatha>
    <hangnum nr="84"/>
    <gatha type="1"> ‘‘Akkhāmi  te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Dīpavimānaṃ navamaṃ.</centered>
    <subhead>10. Tiladakkhiṇavimānavatthu</subhead>
    <hangnum nr="85"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="86"/>
    <gatha type="1"> ‘‘Kena  tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="87"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="88"/>
    <gatha type="1"> Sā  devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="89"/>
    <gatha type="1"> ‘Ahaṃ manussesu manussabhūtā, purimāya jātiyā manussaloke.</gatha>
    <hangnum nr="90"/>
    <gatha type="1"> ‘‘Addasaṃ virajaṃ buddhaṃ, vippasannamanāvilaṃ;</gatha>
    <gatha type="2">Āsajja dānaṃ adāsiṃ, akāmā tiladakkhiṇaṃ;</gatha>
    <gatha type="last">Dakkhiṇeyyassa buddhassa, pasannā sehi pāṇibhi.</gatha>
    <hangnum nr="91"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="92"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Tiladakkhiṇavimānaṃ dasamaṃ.</centered>
    <subhead>11. Paṭhamapatibbatāvimānavatthu</subhead>
    <hangnum nr="93"/>
    <gatha type="1"> ‘‘Koñcā  mayūrā diviyā ca haṃsā, vaggussarā kokilā sampatanti;</gatha>
    <gatha type="last">Pupphābhikiṇṇaṃ rammamidaṃ vimānaṃ, anekacittaṃ naranārisevitaṃ <note>[naranārībhi sevitaṃ (ka.)]</note>.</gatha>
    <hangnum nr="94"/>
    <gatha type="1"> ‘‘Tatthacchasi  devi mahānubhāve, iddhī vikubbanti anekarūpā;</gatha>
    <gatha type="last">Imā  ca te accharāyo samantato, naccanti gāyanti pamodayanti ca.</gatha>
    <hangnum nr="95"/>
    <gatha type="1"> ‘‘Deviddhipattāsi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="96"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="97"/>
    <gatha type="1"> ‘‘Ahaṃ manussesu manussabhūtā, patibbatānaññamanā ahosiṃ;</gatha>
    <gatha type="last">Mātāva puttaṃ anurakkhamānā, kuddhāpihaṃ <note>[kuddhāpahaṃ (sī.)]</note> nappharusaṃ avocaṃ.</gatha>
    <hangnum nr="98"/>
    <gatha type="1"> ‘‘Sacce ṭhitā mosavajjaṃ pahāya, dāne ratā saṅgahitattabhāvā;</gatha>
    <gatha type="last">Annañca pānañca pasannacittā, sakkacca dānaṃ vipulaṃ adāsiṃ.</gatha>
    <hangnum nr="99"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="100"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi  evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Paṭhamapatibbatāvimānaṃ ekādasamaṃ.</centered>
    <subhead>12. Dutiyapatibbatāvimānavatthu</subhead>
    <hangnum nr="101"/>
    <gatha type="1"> ‘‘Veḷuriyathambhaṃ  ruciraṃ pabhassaraṃ, vimānamāruyha anekacittaṃ;</gatha>
    <gatha type="2">Tatthacchasi devi mahānubhāve, uccāvacā iddhi vikubbamānā;</gatha>
    <gatha type="last">Imā ca te accharāyo samantato, naccanti gāyanti pamodayanti ca.</gatha>
    <hangnum nr="102"/>
    <gatha type="1"> ‘‘Deviddhipattāsi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="103"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="104"/>
    <gatha type="1"> ‘‘Ahaṃ manussesu manussabhūtā, upāsikā cakkhumato ahosiṃ;</gatha>
    <gatha type="last">Pāṇātipātā viratā ahosiṃ, loke adinnaṃ parivajjayissaṃ.</gatha>
    <hangnum nr="105"/>
    <gatha type="1"> ‘‘Amajjapā no ca <note>[nāpi (syā.)]</note> musā abhāṇiṃ <note>[abhāsiṃ (ka.)]</note>, sakena  sāminā <note>[sāmināva (sī.)]</note> ahosiṃ tuṭṭhā;</gatha>
    <gatha type="last">Annañca pānañca pasannacittā, sakkacca dānaṃ vipulaṃ adāsiṃ.</gatha>
    <hangnum nr="106"/>
    <gatha type="1"> ‘‘Tena  metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="107"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Dutiyapatibbatāvimānaṃ dvādasamaṃ.</centered>
    <subhead>13. Paṭhamasuṇisāvimānavatthu</subhead>
    <hangnum nr="108"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="109"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="110"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="111"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="112"/>
    <gatha type="1"> ‘‘Ahaṃ  manussesu manussabhūtā, suṇisā ahosiṃ sasurassa gehe <note>[ghare (syā. ka.)]</note>.</gatha>
    <hangnum nr="113"/>
    <gatha type="1"> ‘‘Addasaṃ virajaṃ bhikkhuṃ, vippasannamanāvilaṃ;</gatha>
    <gatha type="2">Tassa adāsahaṃ pūvaṃ, pasannā sehi pāṇibhi;</gatha>
    <gatha type="last">Bhāgaḍḍhabhāgaṃ datvāna, modāmi nandane vane.</gatha>
    <hangnum nr="114"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="115"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Paṭhamasuṇisāvimānaṃ terasamaṃ.</centered>
    <subhead>14. Dutiyasuṇisāvimānavatthu</subhead>
    <hangnum nr="116"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="117"/>
    <gatha type="1"> ‘‘Kena  tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="118"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="119"/>
    <gatha type="1"> Sā  devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="120"/>
    <gatha type="1"> ‘‘Ahaṃ  manussesu manussabhūtā, suṇisā ahosiṃ sasurassa gehe.</gatha>
    <hangnum nr="121"/>
    <gatha type="1"> ‘‘Addasaṃ virajaṃ bhikkhuṃ, vippasannamanāvilaṃ;</gatha>
    <gatha type="2">Tassa adāsahaṃ bhāgaṃ, pasannā sehi pāṇibhi;</gatha>
    <gatha type="last">Kummāsapiṇḍaṃ datvāna, modāmi nandane vane.</gatha>
    <hangnum nr="122"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="123"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <centered>Dutiyasuṇisāvimānaṃ cuddasamaṃ.</centered>
    <subhead>15. Uttarāvimānavatthu</subhead>
    <hangnum nr="124"/>
    <gatha type="1"> ‘‘Abhikkantena vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="125"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="126"/>
    <gatha type="1"> ‘‘Pucchāmi  taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="127"/>
    <gatha type="1"> Sā  devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="128"/>
    <gatha type="1"> ‘‘Issā  ca maccheramatho <note>[macchariyamatho ca (ka.)]</note> paḷāso, nāhosi mayhaṃ gharamāvasantiyā;</gatha>
    <gatha type="last">Akkodhanā bhattuvasānuvattinī, uposathe niccahamappamattā.</gatha>
    <hangnum nr="129"/>
    <gatha type="1"> ‘‘Cātuddasiṃ pañcadasiṃ, yā ca <note>[yāva (sī. aṭṭha., ka. aṭṭha.) therīgāthāaṭṭhakathā passitabbā]</note> pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāgataṃ.</gatha>
    <hangnum nr="130"/>
    <gatha type="1"> ‘‘Uposathaṃ upavasissaṃ, sadā sīlesu saṃvutā;</gatha>
    <gatha type="last">Saññamā saṃvibhāgā ca, vimānaṃ āvasāmahaṃ <note>[āvasāmimaṃ (sī. aṭṭha., ka.) parato pana sabbatthapi ‘‘āvasāmahaṃ’’ icceva dissati]</note>.</gatha>
    <hangnum nr="131"/>
    <gatha type="1"> ‘‘Pāṇātipātā viratā, musāvādā ca saññatā;</gatha>
    <gatha type="last">Theyyā ca aticārā ca, majjapānā ca ārakā <note>[āratā (?)]</note>.</gatha>
    <hangnum nr="132"/>
    <gatha type="1"> ‘‘Pañcasikkhāpade ratā, ariyasaccāna kovidā;</gatha>
    <gatha type="last">Upāsikā cakkhumato, gotamassa yasassino.</gatha>
    <hangnum nr="133"/>
    <gatha type="1"> ‘‘Sāhaṃ sakena sīlena, yasasā ca yasassinī;</gatha>
    <gatha type="last">Anubhomi sakaṃ puññaṃ, sukhitā camhināmayā.</gatha>
    <hangnum nr="134"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="135"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamahaṃ akāsiṃ;</gatha>
    <gatha type="last">Tenamhi evaṃ jalitānubhāvā, vaṇṇo  ca me sabbadisā pabhāsatīti.</gatha>
    <paragraph nr="136"> ‘‘Mama  ca, bhante, vacanena bhagavato pāde sirasā vandeyyāsi – ‘uttarā nāma, bhante, upāsikā bhagavato pāde sirasā vandatī’ti. Anacchariyaṃ kho panetaṃ, bhante, yaṃ maṃ bhagavā aññatarasmiṃ sāmaññaphale byākareyya <note>[byākareyyāti (?)]</note>, taṃ bhagavā sakadāgāmiphale byākāsī’’ti.</paragraph>
    <centered>Uttarāvimānaṃ pannarasamaṃ.</centered>
    <subhead>16. Sirimāvimānavatthu</subhead>
    <hangnum nr="137"/>
    <gatha type="1"> ‘‘Yuttā  ca te paramaalaṅkatā hayā, adhomukhā aghasigamā balī javā;</gatha>
    <gatha type="last">Abhinimmitā pañcarathāsatā ca te, anventi taṃ sārathicoditā hayā.</gatha>
    <hangnum nr="138"/>
    <gatha type="1"> ‘‘Sā tiṭṭhasi rathavare alaṅkatā, obhāsayaṃ jalamiva joti pāvako;</gatha>
    <gatha type="last">Pucchāmi taṃ varatanu <note>[varacāru (katthaci)]</note> anomadassane, kasmā nu kāyā anadhivaraṃ upāgami.</gatha>
    <hangnum nr="139"/>
    <gatha type="1"> ‘‘Kāmaggapattānaṃ  yamāhunuttaraṃ <note>[… nuttarā (ka.), anuttarā (syā.)]</note>, nimmāya nimmāya ramanti devatā;</gatha>
    <gatha type="last">Tasmā kāyā accharā kāmavaṇṇinī, idhāgatā anadhivaraṃ namassituṃ.</gatha>
    <hangnum nr="140"/>
    <gatha type="1"> ‘‘Kiṃ tvaṃ pure sucaritamācarīdha <note>[sucaritaṃ acāridha (pī.)]</note>,</gatha>
    <gatha type="2">Kenacchasi  tvaṃ amitayasā sukhedhitā;</gatha>
    <gatha type="3">Iddhī ca te anadhivarā vihaṅgamā,</gatha>
    <gatha type="last">Vaṇṇo ca te dasa disā virocati.</gatha>
    <hangnum nr="141"/>
    <gatha type="1"> ‘‘Devehi tvaṃ parivutā sakkatā casi,</gatha>
    <gatha type="2">Kuto cutā sugatigatāsi devate;</gatha>
    <gatha type="3">Kassa vā tvaṃ vacanakarānusāsaniṃ,</gatha>
    <gatha type="last">Ācikkha me tvaṃ yadi buddhasāvikā’’ti.</gatha>
    <hangnum nr="142"/>
    <gatha type="1"> ‘‘Nagantare  nagaravare sumāpite, paricārikā rājavarassa sirimato;</gatha>
    <gatha type="last">Nacce gīte paramasusikkhitā ahuṃ, sirimāti maṃ rājagahe avediṃsu <note>[avedisuṃ (?)]</note>.</gatha>
    <hangnum nr="143"/>
    <gatha type="1"> ‘‘Buddho ca me isinisabho vināyako, adesayī samudayadukkhaniccataṃ;</gatha>
    <gatha type="last">Asaṅkhataṃ dukkhanirodhasassataṃ, maggañcimaṃ akuṭilamañjasaṃ sivaṃ.</gatha>
    <hangnum nr="144"/>
    <gatha type="1"> ‘‘Sutvānahaṃ amatapadaṃ asaṅkhataṃ, tathāgatassanadhivarassa sāsanaṃ;</gatha>
    <gatha type="last">Sīlesvahaṃ paramasusaṃvutā ahuṃ, dhamme ṭhitā naravarabuddhadesite <note>[bhāsite (sī.)]</note>.</gatha>
    <hangnum nr="145"/>
    <gatha type="1"> ‘‘Ñatvānahaṃ virajapadaṃ asaṅkhataṃ, tathāgatenanadhivarena  desitaṃ;</gatha>
    <gatha type="last">Tatthevahaṃ samathasamādhimāphusiṃ, sāyeva me paramaniyāmatā ahu.</gatha>
    <hangnum nr="146"/>
    <gatha type="1"> ‘‘Laddhānahaṃ  amatavaraṃ visesanaṃ, ekaṃsikā abhisamaye visesiya;</gatha>
    <gatha type="last">Asaṃsayā bahujanapūjitā ahaṃ, khiḍḍāratiṃ <note>[khiḍḍaṃ ratiṃ (syā. pī.)]</note> paccanubhomanappakaṃ.</gatha>
    <hangnum nr="147"/>
    <gatha type="1"> ‘‘Evaṃ ahaṃ amatadasamhi <note>[amatarasamhi (ka.)]</note> devatā, tathāgatassanadhivarassa sāvikā;</gatha>
    <gatha type="last">Dhammaddasā paṭhamaphale patiṭṭhitā, sotāpannā na ca pana matthi duggati.</gatha>
    <hangnum nr="148"/>
    <gatha type="1"> ‘‘Sā vandituṃ anadhivaraṃ upāgamiṃ, pāsādike kusalarate ca bhikkhavo;</gatha>
    <gatha type="last">Namassituṃ samaṇasamāgamaṃ sivaṃ, sagāravā sirimato dhammarājino.</gatha>
    <hangnum nr="149"/>
    <gatha type="1"> ‘‘Disvā  muniṃ muditamanamhi pīṇitā, tathāgataṃ naravaradammasārathiṃ;</gatha>
    <gatha type="last">Taṇhacchidaṃ kusalarataṃ vināyakaṃ, vandāmahaṃ paramahitānukampaka’’nti.</gatha>
    <centered>Sirimāvimānaṃ soḷasamaṃ.</centered>
    <subhead>17. Kesakārīvimānavatthu</subhead>
    <hangnum nr="150"/>
    <gatha type="1"> ‘‘Idaṃ  vimānaṃ ruciraṃ pabhassaraṃ, veḷuriyathambhaṃ satataṃ sunimmitaṃ;</gatha>
    <gatha type="last">Suvaṇṇarukkhehi samantamotthataṃ, ṭhānaṃ mamaṃ kammavipākasambhavaṃ.</gatha>
    <hangnum nr="151"/>
    <gatha type="1"> ‘‘Tatrūpapannā purimaccharā imā, sataṃ sahassāni sakena kammunā;</gatha>
    <gatha type="last">Tuvaṃsi ajjhupagatā yasassinī, obhāsayaṃ tiṭṭhasi pubbadevatā.</gatha>
    <hangnum nr="152"/>
    <gatha type="1"> ‘‘Sasī adhiggayha yathā virocati, nakkhattarājāriva tārakāgaṇaṃ;</gatha>
    <gatha type="last">Tatheva tvaṃ accharāsaṅgaṇaṃ <note>[accharāsaṅgamaṃ (sī.)]</note> imaṃ, daddallamānā yasasā virocasi.</gatha>
    <hangnum nr="153"/>
    <gatha type="1"> ‘‘Kuto nu āgamma anomadassane, upapannā tvaṃ bhavanaṃ mamaṃ idaṃ;</gatha>
    <gatha type="last">Brahmaṃva devā tidasā sahindakā, sabbe na tappāmase dassanena ta’’nti.</gatha>
    <hangnum nr="154"/>
    <gatha type="1"> ‘‘Yametaṃ sakka anupucchase mamaṃ, ‘kuto cutā tvaṃ idha āgatā’ti <note>[kuto cutā idha āgatā tuvaṃ (syā.), kuto cutāya āgati tava (pī.)]</note>;</gatha>
    <gatha type="last">Bārāṇasī nāma puratthi kāsinaṃ, tattha ahosiṃ pure kesakārikā.</gatha>
    <hangnum nr="155"/>
    <gatha type="1"> ‘‘Buddhe  ca dhamme ca pasannamānasā, saṅghe ca ekantagatā asaṃsayā;</gatha>
    <gatha type="last">Akhaṇḍasikkhāpadā āgatapphalā, sambodhidhamme niyatā anāmayā’’ti.</gatha>
    <hangnum nr="156"/>
    <gatha type="1"> ‘‘Tantyābhinandāmase svāgatañca <note>[sāgatañca (sī.)]</note> te, dhammena ca tvaṃ yasasā virocasi;</gatha>
    <gatha type="2">Buddhe ca dhamme ca pasannamānase, saṅghe ca ekantagate asaṃsaye;</gatha>
    <gatha type="last">Akhaṇḍasikkhāpade āgatapphale, sambodhidhamme niyate anāmaye’’ti.</gatha>
    <centered>Kesakārīvimānaṃ sattarasamaṃ.</centered>
    <centered>Pīṭhavaggo paṭhamo niṭṭhito.</centered>
    <paragraph>Tassuddānaṃ –</paragraph>
    <gatha type="1">Pañca pīṭhā tayo nāvā, dīpatiladakkhiṇā dve;</gatha>
    <gatha type="2">Pati dve suṇisā uttarā, sirimā kesakārikā;</gatha>
    <gatha type="last">Vaggo tena pavuccatīti.</gatha>
    <title>2. Cittalatāvaggo</title>
    <subhead>1. Dāsivimānavatthu</subhead>
    <hangnum nr="157"/>
    <gatha type="1"> ‘‘Api  sakkova devindo, ramme cittalatāvane;</gatha>
    <gatha type="2">Samantā anupariyāsi, nārīgaṇapurakkhatā;</gatha>
    <gatha type="last">Obhāsentī  disā sabbā, osadhī viya tārakā.</gatha>
    <hangnum nr="158"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="159"/>
    <gatha type="1"> ‘‘Pucchāmi  taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="160"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="161"/>
    <gatha type="1"> ‘‘Ahaṃ manussesu manussabhūtā, dāsī ahosiṃ parapessiyā <note>[parapesiyā (ka.)]</note> kule.</gatha>
    <hangnum nr="162"/>
    <gatha type="1"> ‘‘Upāsikā cakkhumato, gotamassa yasassino;</gatha>
    <gatha type="last">Tassā me nikkamo āsi, sāsane tassa tādino.</gatha>
    <hangnum nr="163"/>
    <gatha type="1"> ‘‘Kāmaṃ bhijjatuyaṃ kāyo, neva atthettha saṇṭhanaṃ <note>[santhanaṃ (sī. syā. pī.)]</note>;</gatha>
    <gatha type="last">Sikkhāpadānaṃ pañcannaṃ, maggo sovatthiko sivo.</gatha>
    <hangnum nr="164"/>
    <gatha type="1"> ‘‘Akaṇṭako agahano, uju sabbhi pavedito;</gatha>
    <gatha type="last">Nikkamassa phalaṃ passa, yathidaṃ pāpuṇitthikā.</gatha>
    <hangnum nr="165"/>
    <gatha type="1"> ‘‘Āmantanikā raññomhi, sakkassa vasavattino;</gatha>
    <gatha type="last">Saṭṭhi  turiya <note>[turiya (sī. syā. pī.)]</note> sahassāni, paṭibodhaṃ karonti me.</gatha>
    <hangnum nr="166"/>
    <gatha type="1"> ‘‘Ālambo gaggaro <note>[gaggamo (syā.), bhaggaro (ka.)]</note> bhīmo <note>[bhimmo (ka.)]</note>, sādhuvādī ca saṃsayo;</gatha>
    <gatha type="last">Pokkharo  ca suphasso ca, viṇāmokkhā <note>[vilāmokkhā (ka.)]</note> ca nāriyo.</gatha>
    <hangnum nr="167"/>
    <gatha type="1"> ‘‘Nandā ceva sunandā ca, soṇadinnā sucimhitā <note>[sucimbhikā (syā.)]</note>;</gatha>
    <gatha type="last">Alambusā missakesī ca, puṇḍarīkāti dāruṇī.</gatha>
    <hangnum nr="168"/>
    <gatha type="1"> ‘‘Eṇīphassā suphassā ca, subhaddā muduvādinī;</gatha>
    <gatha type="last">Etā caññā ca seyyāse, accharānaṃ pabodhikā.</gatha>
    <hangnum nr="169"/>
    <gatha type="1"> ‘‘Tā  maṃ kālenupāgantvā, abhibhāsanti devatā;</gatha>
    <gatha type="last">Handa naccāma gāyāma, handa taṃ ramayāmase.</gatha>
    <hangnum nr="170"/>
    <gatha type="1"> ‘‘Nayidaṃ  akatapuññānaṃ, katapuññānamevidaṃ;</gatha>
    <gatha type="last">Asokaṃ nandanaṃ rammaṃ, tidasānaṃ mahāvanaṃ.</gatha>
    <hangnum nr="171"/>
    <gatha type="1"> ‘‘Sukhaṃ akatapuññānaṃ, idha natthi parattha ca;</gatha>
    <gatha type="last">Sukhañca katapuññānaṃ, idha ceva parattha ca.</gatha>
    <hangnum nr="172"/>
    <gatha type="1"> ‘‘Tesaṃ sahabyakāmānaṃ, kattabbaṃ kusalaṃ bahuṃ;</gatha>
    <gatha type="last">Katapuññā hi modanti, sagge bhogasamaṅgino’’ti.</gatha>
    <centered>Dāsivimānaṃ paṭhamaṃ.</centered>
    <subhead>2. Lakhumāvimānavatthu</subhead>
    <hangnum nr="173"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="174"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="175"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="176"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ  puṭṭhā viyākāsi, yassa kammassidaṃ phalaṃ.</gatha>
    <hangnum nr="177"/>
    <gatha type="1"> ‘‘Kevaṭṭadvārā nikkhamma, ahu mayhaṃ nivesanaṃ;</gatha>
    <gatha type="last">Tattha sañcaramānānaṃ, sāvakānaṃ mahesinaṃ.</gatha>
    <hangnum nr="178"/>
    <gatha type="1"> ‘‘Odanaṃ kummāsaṃ <note>[sākaṃ (sī.)]</note> ḍākaṃ, loṇasovīrakañcahaṃ;</gatha>
    <gatha type="last">Adāsiṃ ujubhūtesu, vippasannena cetasā.</gatha>
    <hangnum nr="179"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāgataṃ.</gatha>
    <hangnum nr="180"/>
    <gatha type="1"> ‘‘Uposathaṃ  upavasissaṃ, sadā sīlesu saṃvutā;</gatha>
    <gatha type="last">Saññamā saṃvibhāgā ca, vimānaṃ āvasāmahaṃ.</gatha>
    <hangnum nr="181"/>
    <gatha type="1"> ‘‘Pāṇātipātā  viratā, musāvādā ca saññatā;</gatha>
    <gatha type="last">Theyyā ca aticārā ca, majjapānā ca ārakā.</gatha>
    <hangnum nr="182"/>
    <gatha type="1"> ‘‘Pañcasikkhāpade ratā, ariyasaccāna kovidā;</gatha>
    <gatha type="last">Upāsikā cakkhumato, gotamassa yasassino.</gatha>
    <hangnum nr="183"/>
    <gatha type="1"> ‘‘Tena metādiso vaṇṇo…pe… vaṇṇo ca me sabbadisā pabhāsatīti.</gatha>
    <paragraph>‘‘Mama ca, bhante, vacanena bhagavato pāde sirasā vandeyyāsi – ‘lakhumā nāma,bhante,upāsikā bhagavato pāde sirasā vandatī’ti. Anacchariyaṃ kho panetaṃ, bhante, yaṃ maṃ bhagavā aññatarasmiṃ sāmaññaphale byākareyya <note>[byākareyyāti (?)]</note>. Taṃ bhagavā sakadāgāmiphale byākāsī’’ti.</paragraph>
    <centered>Lakhumāvimānaṃ dutiyaṃ.</centered>
    <subhead>3. Ācāmadāyikāvimānavatthu</subhead>
    <hangnum nr="185"/>
    <gatha type="1"> ‘‘Piṇḍāya  te carantassa, tuṇhībhūtassa tiṭṭhato;</gatha>
    <gatha type="last">Daliddā kapaṇā nārī, parāgāraṃ apassitā <note>[avassitā (sī.)]</note>.</gatha>
    <hangnum nr="186"/>
    <gatha type="1"> ‘‘Yā te adāsi ācāmaṃ, pasannā sehi pāṇibhi;</gatha>
    <gatha type="last">Sā hitvā mānusaṃ dehaṃ, kaṃ nu sā disataṃ gatā’’ti.</gatha>
    <hangnum nr="187"/>
    <gatha type="1"> ‘‘Piṇḍāya me carantassa, tuṇhībhūtassa tiṭṭhato;</gatha>
    <gatha type="last">Daliddā kapaṇā nārī, parāgāraṃ apassitā.</gatha>
    <hangnum nr="188"/>
    <gatha type="1"> ‘‘Yā me adāsi ācāmaṃ, pasannā sehi pāṇibhi;</gatha>
    <gatha type="last">Sā hitvā mānusaṃ dehaṃ, vippamuttā ito cutā.</gatha>
    <hangnum nr="189"/>
    <gatha type="1"> ‘‘Nimmānaratino nāma, santi devā mahiddhikā;</gatha>
    <gatha type="last">Tattha sā sukhitā nārī, modatācāmadāyikā’’ti.</gatha>
    <hangnum nr="190"/>
    <gatha type="1"> ‘‘Aho  dānaṃ varākiyā, kassape suppatiṭṭhitaṃ;</gatha>
    <gatha type="last">Parābhatena dānena, ijjhittha vata dakkhiṇā.</gatha>
    <hangnum nr="191"/>
    <gatha type="1"> ‘‘Yā mahesittaṃ kāreyya, cakkavattissa rājino;</gatha>
    <gatha type="2">Nārī sabbaṅgakalyāṇī, bhattu cānomadassikā;</gatha>
    <gatha type="last">Etassācāmadānassa , kalaṃ nāgghati soḷasiṃ.</gatha>
    <hangnum nr="192"/>
    <gatha type="1"> ‘‘Sataṃ  nikkhā sataṃ assā, sataṃ assatarīrathā;</gatha>
    <gatha type="2">Sataṃ kaññāsahassāni, āmuttamaṇikuṇḍalā;</gatha>
    <gatha type="last">Etassācāmadānassa, kalaṃ nāgghanti soḷasiṃ.</gatha>
    <hangnum nr="193"/>
    <gatha type="1"> ‘‘Sataṃ hemavatā nāgā, īsādantā urūḷhavā;</gatha>
    <gatha type="2">Suvaṇṇakacchā mātaṅgā, hemakappanavāsasā <note>[hemakappanivāsasā (syā. ka.)]</note>;</gatha>
    <gatha type="last">Etassācāmadānassa, kalaṃ nāgghati soḷasiṃ.</gatha>
    <hangnum nr="194"/>
    <gatha type="1"> ‘‘Catunnamapi  dīpānaṃ, issaraṃ yodha kāraye;</gatha>
    <gatha type="last">Etassācāmadānassa, kalaṃ nāgghati soḷasi’’nti.</gatha>
    <centered>Ācāmadāyikāvimānaṃ tatiyaṃ.</centered>
    <subhead>4. Caṇḍālivimānavatthu</subhead>
    <hangnum nr="195"/>
    <gatha type="1"> ‘‘Caṇḍāli vanda pādāni, gotamassa yasassino;</gatha>
    <gatha type="last">Tameva <note>[taveva (sī.)]</note> anukampāya, aṭṭhāsi isisattamo <note>[isisuttamo (sī.)]</note>.</gatha>
    <hangnum nr="196"/>
    <gatha type="1"> ‘‘Abhippasādehi manaṃ, arahantamhi tādini <note>[tādine (syā. ka.)]</note>;</gatha>
    <gatha type="last">Khippaṃ pañjalikā vanda, parittaṃ tava jīvita’’nti.</gatha>
    <hangnum nr="197"/>
    <gatha type="1"> Coditā bhāvitattena, sarīrantimadhārinā;</gatha>
    <gatha type="last">Caṇḍālī vandi pādāni, gotamassa yasassino.</gatha>
    <hangnum nr="198"/>
    <gatha type="1"> Tamenaṃ avadhī gāvī, caṇḍāliṃ pañjaliṃ ṭhitaṃ;</gatha>
    <gatha type="last">Namassamānaṃ sambuddhaṃ, andhakāre pabhaṅkaranti.</gatha>
    <hangnum nr="199"/>
    <gatha type="1"> ‘‘Khīṇāsavaṃ  vigatarajaṃ anejaṃ, ekaṃ araññamhi raho nisinnaṃ;</gatha>
    <gatha type="last">Deviddhipattā upasaṅkamitvā, vandāmi taṃ vīra mahānubhāva’’nti.</gatha>
    <hangnum nr="200"/>
    <gatha type="1"> ‘‘Suvaṇṇavaṇṇā jalitā mahāyasā, vimānamoruyha anekacittā;</gatha>
    <gatha type="last">Parivāritā accharāsaṅgaṇena <note>[accharānaṃ gaṇena (sī.)]</note>, kā tvaṃ subhe devate vandase mama’’nti.</gatha>
    <hangnum nr="201"/>
    <gatha type="1"> ‘‘Ahaṃ  bhaddante caṇḍālī, tayā vīrena <note>[therena (ka.)]</note> pesitā;</gatha>
    <gatha type="last">Vandiṃ  arahato pāde, gotamassa yasassino.</gatha>
    <hangnum nr="202"/>
    <gatha type="1"> ‘‘Sāhaṃ vanditvā <note>[vanditva (sī.)]</note> pādāni, cutā caṇḍālayoniyā;</gatha>
    <gatha type="last">Vimānaṃ sabbato bhaddaṃ, upapannamhi nandane.</gatha>
    <hangnum nr="203"/>
    <gatha type="1"> ‘‘Accharānaṃ  satasahassaṃ, purakkhatvāna <note>[purakkhitvā maṃ (syā. ka.)]</note> tiṭṭhati;</gatha>
    <gatha type="last">Tāsāhaṃ pavarā seṭṭhā, vaṇṇena yasasāyunā.</gatha>
    <hangnum nr="204"/>
    <gatha type="1"> ‘‘Pahūtakatakalyāṇā, sampajānā paṭissatā <note>[patissatā (sī. syā.)]</note>;</gatha>
    <gatha type="last">Muniṃ kāruṇikaṃ loke, taṃ bhante vanditumāgatā’’ti.</gatha>
    <hangnum nr="205"/>
    <gatha type="1"> Idaṃ vatvāna caṇḍālī, kataññū katavedinī;</gatha>
    <gatha type="last">Vanditvā arahato pāde, tatthevantaradhāyathāti <note>[tatthevantaradhāyatīti (syā. ka.)]</note>.</gatha>
    <centered>Caṇḍālivimānaṃ catutthaṃ.</centered>
    <subhead>5. Bhadditthivimānavatthu</subhead>
    <hangnum nr="206"/>
    <gatha type="1"> ‘‘Nīlā pītā ca kāḷā ca, mañjiṭṭhā <note>[mañjeṭṭhā (sī.), mañjaṭṭhā (pī.)]</note> atha lohitā;</gatha>
    <gatha type="last">Uccāvacānaṃ vaṇṇānaṃ, kiñjakkhaparivāritā.</gatha>
    <hangnum nr="207"/>
    <gatha type="1"> ‘‘Mandāravānaṃ pupphānaṃ, mālaṃ dhāresi muddhani;</gatha>
    <gatha type="last">Nayime aññesu kāyesu, rukkhā santi sumedhase.</gatha>
    <hangnum nr="208"/>
    <gatha type="1"> ‘‘Kena  kāyaṃ upapannā, tāvatiṃsaṃ yasassinī;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="209"/>
    <gatha type="1"> ‘‘Bhadditthikāti <note>[bhadditthīti (sī.)]</note> maṃ aññaṃsu, kimilāyaṃ upāsikā;</gatha>
    <gatha type="last">Saddhā sīlena sampannā, saṃvibhāgaratā sadā.</gatha>
    <hangnum nr="210"/>
    <gatha type="1"> ‘‘Acchādanañca bhattañca, senāsanaṃ padīpiyaṃ;</gatha>
    <gatha type="last">Adāsiṃ ujubhūtesu, vippasannena cetasā.</gatha>
    <hangnum nr="211"/>
    <gatha type="1"> ‘‘Cātuddasiṃ  pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāgataṃ.</gatha>
    <hangnum nr="212"/>
    <gatha type="1"> ‘‘Uposathaṃ upavasissaṃ, sadā sīlesu saṃvutā;</gatha>
    <gatha type="last">Saññamā saṃvibhāgā ca, vimānaṃ āvasāmahaṃ.</gatha>
    <hangnum nr="213"/>
    <gatha type="1"> ‘‘Pāṇātipātā viratā, musāvādā ca saññatā;</gatha>
    <gatha type="last">Theyyā ca aticārā ca, majjapānā ca ārakā.</gatha>
    <hangnum nr="214"/>
    <gatha type="1"> ‘‘Pañcasikkhāpade ratā, ariyasaccāna kovidā;</gatha>
    <gatha type="last">Upāsikā  cakkhumato, appamādavihārinī.</gatha>
    <gatha type="1">Katāvāsā katakusalā tato cutā <note>[katāvakāsā katakusalā (ka.)]</note>,</gatha>
    <gatha type="last">Sayaṃ pabhā anuvicarāmi nandanaṃ.</gatha>
    <hangnum nr="215"/>
    <gatha type="1"> ‘‘Bhikkhū cāhaṃ paramahitānukampake, abhojayiṃ tapassiyugaṃ mahāmuniṃ;</gatha>
    <gatha type="last">Katāvāsā katakusalā tato cutā <note>[katāvakāsā katakusalā (ka.)]</note>, sayaṃ pabhā anuvicarāmi nandanaṃ.</gatha>
    <hangnum nr="216"/>
    <gatha type="1"> ‘‘Aṭṭhaṅgikaṃ aparimitaṃ sukhāvahaṃ, uposathaṃ satatamupāvasiṃ ahaṃ;</gatha>
    <gatha type="last">Katāvāsā katakusalā tato cutā <note>[katāvakāsā katakusalā (ka.)]</note>, sayaṃ pabhā anuvicarāmi nandana’’nti.</gatha>
    <centered>Bhadditthivimānaṃ <note>[bhadditthikāvimānaṃ (syā.)]</note> pañcamaṃ.</centered>
    <subhead>6. Soṇadinnāvimānavatthu</subhead>
    <hangnum nr="217"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="218"/>
    <gatha type="1"> ‘‘Kena  tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="219"/>
    <gatha type="1"> ‘‘Pucchāmi taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="220"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="221"/>
    <gatha type="1"> ‘‘Soṇadinnāti maṃ aññaṃsu, nāḷandāyaṃ upāsikā;</gatha>
    <gatha type="last">Saddhā sīlena sampannā, saṃvibhāgaratā sadā.</gatha>
    <hangnum nr="222"/>
    <gatha type="1"> ‘‘Acchādanañca bhattañca, senāsanaṃ padīpiyaṃ;</gatha>
    <gatha type="last">Adāsiṃ ujubhūtesu, vippasannena cetasā.</gatha>
    <hangnum nr="223"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāgataṃ.</gatha>
    <hangnum nr="224"/>
    <gatha type="1"> ‘‘Uposathaṃ upavasissaṃ, sadā sīlesu saṃvutā;</gatha>
    <gatha type="last">Saññamā saṃvibhāgā ca, vimānaṃ āvasāmahaṃ.</gatha>
    <hangnum nr="225"/>
    <gatha type="1"> ‘‘Pāṇātipātā viratā, musāvādā ca saññatā;</gatha>
    <gatha type="last">Theyyā ca aticārā ca, majjapānā ca ārakā.</gatha>
    <hangnum nr="226"/>
    <gatha type="1"> ‘‘Pañcasikkhāpade  ratā, ariyasaccāna kovidā;</gatha>
    <gatha type="last">Upāsikā cakkhumato, gotamassa yasassino.</gatha>
    <hangnum nr="227"/>
    <gatha type="1"> ‘‘Tena metādiso vaṇṇo…pe…</gatha>
    <gatha type="last">Vaṇṇo  ca me sabbadisā pabhāsatī’’ti.</gatha>
    <centered>Soṇadinnāvimānaṃ chaṭṭhaṃ.</centered>
    <subhead>7. Uposathāvimānavatthu</subhead>
    <hangnum nr="229"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="230"/>
    <gatha type="1"> ‘‘Kena tetādiso vaṇṇo…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="232"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="233"/>
    <gatha type="1"> ‘‘Uposathāti maṃ aññaṃsu, sāketāyaṃ upāsikā;</gatha>
    <gatha type="last">Saddhā sīlena sampannā, saṃvibhāgaratā sadā.</gatha>
    <hangnum nr="234"/>
    <gatha type="1"> ‘‘Acchādanañca bhattañca, senāsanaṃ padīpiyaṃ;</gatha>
    <gatha type="last">Adāsiṃ ujubhūtesu, vippasannena cetasā.</gatha>
    <hangnum nr="235"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāgataṃ.</gatha>
    <hangnum nr="236"/>
    <gatha type="1"> ‘‘Uposathaṃ upavasissaṃ, sadā sīlesu saṃvutā;</gatha>
    <gatha type="last">Saññamā saṃvibhāgā ca, vimānaṃ āvasāmahaṃ.</gatha>
    <hangnum nr="237"/>
    <gatha type="1"> ‘‘Pāṇātipātā viratā, musāvādā ca saññatā;</gatha>
    <gatha type="last">Theyyā ca aticārā ca, majjapānā ca ārakā.</gatha>
    <hangnum nr="238"/>
    <gatha type="1"> ‘‘Pañcasikkhāpade ratā, ariyasaccāna kovidā;</gatha>
    <gatha type="last">Upāsikā cakkhumato, gotamassa yasassino.</gatha>
    <hangnum nr="239"/>
    <gatha type="1"> ‘‘Tena metādiso vaṇṇo…pe…</gatha>
    <gatha type="last">Vaṇṇo  ca me sabbadisā pabhāsatī’’ti.</gatha>
    <hangnum nr="241"/>
    <gatha type="1"> ‘‘Abhikkhaṇaṃ  nandanaṃ sutvā, chando me udapajjatha <note>[upapajjatha (bahūsu)]</note>;</gatha>
    <gatha type="last">Tattha cittaṃ paṇidhāya, upapannamhi nandanaṃ.</gatha>
    <hangnum nr="242"/>
    <gatha type="1"> ‘‘Nākāsiṃ  satthu vacanaṃ, buddhassādiccabandhuno;</gatha>
    <gatha type="last">Hīne cittaṃ paṇidhāya, sāmhi pacchānutāpinī’’ti.</gatha>
    <hangnum nr="243"/>
    <gatha type="1"> ‘‘Kīva ciraṃ vimānamhi, idha vacchasuposathe <note>[vassasuposathe (sī.)]</note>;</gatha>
    <gatha type="last">Devate pucchitācikkha, yadi jānāsi āyuno’’ti.</gatha>
    <hangnum nr="244"/>
    <gatha type="1"> ‘‘Saṭṭhivassasahassāni <note>[saṭṭhi satasahassāni (?)]</note>, tisso ca vassakoṭiyo;</gatha>
    <gatha type="2">Idha ṭhatvā mahāmuni, ito cutā gamissāmi;</gatha>
    <gatha type="last">Manussānaṃ sahabyata’’nti.</gatha>
    <hangnum nr="245"/>
    <gatha type="1"> ‘‘Mā tvaṃ uposathe bhāyi, sambuddhenāsi byākatā;</gatha>
    <gatha type="last">Sotāpannā visesayi, pahīnā tava duggatī’’ti.</gatha>
    <centered>Uposathāvimānaṃ sattamaṃ.</centered>
    <subhead>8. Niddāvimānavatthu</subhead>
    <hangnum nr="246"/>
    <gatha type="1"> ‘‘Abhikkantena vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="247"/>
    <gatha type="1"> ‘‘Kena tetādiso vaṇṇo…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="249"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="250"/>
    <gatha type="1"> ‘‘Niddāti <note>[saddhāti (sī.)]</note> mamaṃ aññaṃsu, rājagahasmiṃ upāsikā;</gatha>
    <gatha type="last">Saddhā sīlena sampannā, saṃvibhāgaratā sadā.</gatha>
    <hangnum nr="251"/>
    <gatha type="1"> ‘‘Acchādanañca  bhattañca, senāsanaṃ padīpiyaṃ;</gatha>
    <gatha type="last">Adāsiṃ ujubhūtesu, vippasannena cetasā.</gatha>
    <hangnum nr="252"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāgataṃ.</gatha>
    <hangnum nr="253"/>
    <gatha type="1"> ‘‘Uposathaṃ upavasissaṃ, sadā sīlesu saṃvutā;</gatha>
    <gatha type="last">Saññamā saṃvibhāgā ca, vimānaṃ āvasāmahaṃ.</gatha>
    <hangnum nr="254"/>
    <gatha type="1"> ‘‘Pāṇātipātā  viratā, musāvādā ca saññatā;</gatha>
    <gatha type="last">Theyyā ca aticārā ca, majjapānā ca ārakā.</gatha>
    <hangnum nr="255"/>
    <gatha type="1"> ‘‘Pañcasikkhāpade ratā, ariyasaccāna kovidā;</gatha>
    <gatha type="last">Upāsikā cakkhumato, gotamassa yasassino.</gatha>
    <hangnum nr="256"/>
    <gatha type="1"> ‘‘Tena  metādiso vaṇṇo…pe… vaṇṇo ca me sabbadisā pabhāsatī’’ti.</gatha>
    <centered>Niddāvimānaṃ <note>[saddhāvimānaṃ (sī.)]</note> aṭṭhamaṃ.</centered>
    <subhead>9. Suniddāvimānavatthu</subhead>
    <hangnum nr="258"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="259"/>
    <gatha type="1"> ‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.</gatha>
    <hangnum nr="261"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="262"/>
    <gatha type="1"> ‘‘Suniddāti <note>[sunandāti (sī.)]</note> maṃ aññaṃsu, rājagahasmiṃ upāsikā;</gatha>
    <gatha type="last">Saddhā sīlena sampannā, saṃvibhāgaratā sadā.</gatha>
    <hangnum nr="266"/>
    <gatha type="1"> (Yathā niddāvimānaṃ tathā vitthāretabbaṃ.)</gatha>
    <hangnum nr="267"/>
    <gatha type="1"> ‘‘Pañcasikkhāpade  ratā, ariyasaccāna kovidā;</gatha>
    <gatha type="last">Upāsikā cakkhumato, gotamassa yasassino.</gatha>
    <hangnum nr="268"/>
    <gatha type="1"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha>
    <centered>Suniddāvimānaṃ navamaṃ.</centered>
    <subhead>10. Paṭhamabhikkhādāyikāvimānavatthu</subhead>
    <hangnum nr="270"/>
    <gatha type="1"> ‘‘Abhikkantena vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="271"/>
    <gatha type="1"> ‘‘Kena tetādiso vaṇṇo…pe…vaṇṇo ca te sabbadisā pabhāsatī’’ti.</gatha>
    <hangnum nr="273"/>
    <gatha type="1"> Sā  devatā attamanā…pe… yassa kammassidaṃ phalaṃ.</gatha>
    <hangnum nr="274"/>
    <gatha type="1"> ‘‘Ahaṃ  manussesu manussabhūtā, purimāya jātiyā manussaloke.</gatha>
    <hangnum nr="275"/>
    <gatha type="1"> ‘‘Addasaṃ  virajaṃ buddhaṃ, vippasannamanāvilaṃ;</gatha>
    <gatha type="last">Tassa adāsahaṃ bhikkhaṃ, pasannā sehi pāṇibhi.</gatha>
    <hangnum nr="276"/>
    <gatha type="1"> ‘‘Tena metādiso vaṇṇo…pe…</gatha>
    <gatha type="last">Vaṇṇo ca me sabbadisā pabhāsatī’’ti.</gatha>
    <centered>Paṭhamabhikkhādāyikāvimānaṃ dasamaṃ.</centered>
    <subhead>11. Dutiyabhikkhādāyikāvimānavatthu</subhead>
    <hangnum nr="278"/>
    <gatha type="1"> ‘‘Abhikkantena vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="279"/>
    <gatha type="1"> ‘‘Kena tetādiso vaṇṇo…pe… vaṇṇo ca te sabbadisā pabhāsatī’’ti.</gatha>
    <hangnum nr="281"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="282"/>
    <gatha type="1"> ‘‘Ahaṃ manussesu manussabhūtā, purimāya jātiyā manussaloke.</gatha>
    <hangnum nr="283"/>
    <gatha type="1"> ‘‘Addasaṃ virajaṃ bhikkhuṃ, vippasannamanāvilaṃ;</gatha>
    <gatha type="last">Tassa adāsahaṃ bhikkhaṃ, pasannā sehi pāṇibhi.</gatha>
    <hangnum nr="284"/>
    <gatha type="1"> ‘‘Tena metādiso vaṇṇo…pe. … vaṇṇo ca me sabbadisā pabhāsatī’’ti.</gatha>
    <centered>Dutiyabhikkhādāyikāvimānaṃ ekādasamaṃ.</centered>
    <centered>Cittalatāvaggo dutiyo niṭṭhito.</centered>
    <paragraph>Tassuddānaṃ –</paragraph>
    <gatha type="2">Dāsī  ceva lakhumā ca, atha ācāmadāyikā;</gatha>
    <gatha type="2">Caṇḍālī  bhadditthī ceva <note>[bhadditthikā ca (syā.)]</note>, soṇadinnā uposathā;</gatha>
    <gatha type="3">Niddā ceva suniddā ca <note>[nandā ceva sunandā ca (sī.)]</note>, dve ca bhikkhāya dāyikā;</gatha>
    <gatha type="last">Vaggo tena pavuccatīti.</gatha>
    <centered>Bhāṇavāraṃ paṭhamaṃ niṭṭhitaṃ.</centered>
    <title>3. Pāricchattakavaggo</title>
    <subhead>1. Uḷāravimānavatthu</subhead>
    <hangnum nr="286"/>
    <gatha type="1"> ‘‘Uḷāro  te yaso vaṇṇo, sabbā obhāsate disā;</gatha>
    <gatha type="last">Nāriyo naccanti gāyanti, devaputtā alaṅkatā.</gatha>
    <hangnum nr="287"/>
    <gatha type="1"> ‘‘Modenti parivārenti, tava pūjāya devate;</gatha>
    <gatha type="last">Sovaṇṇāni vimānāni, tavimāni sudassane.</gatha>
    <hangnum nr="288"/>
    <gatha type="1"> ‘‘Tuvaṃsi issarā tesaṃ, sabbakāmasamiddhinī;</gatha>
    <gatha type="2">Abhijātā mahantāsi, devakāye pamodasi;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="289"/>
    <gatha type="1"> ‘‘Ahaṃ manussesu manussabhūtā, purimāya jātiyā manussaloke;</gatha>
    <gatha type="last">Dussīlakule suṇisā ahosiṃ, assaddhesu kadariyesu ahaṃ.</gatha>
    <hangnum nr="290"/>
    <gatha type="1"> ‘‘Saddhā sīlena sampannā, saṃvibhāgaratā sadā;</gatha>
    <gatha type="last">Piṇḍāya caramānassa, apūvaṃ te adāsahaṃ.</gatha>
    <hangnum nr="291"/>
    <gatha type="1"> ‘‘Tadāhaṃ  sassuyācikkhiṃ, samaṇo āgato idha;</gatha>
    <gatha type="last">Tassa adāsahaṃ pūvaṃ, pasannā sehi pāṇibhi.</gatha>
    <hangnum nr="292"/>
    <gatha type="1"> ‘‘Itissā  sassu paribhāsi, avinītāsi tvaṃ <note>[avinītā tuvaṃ (sī.)]</note> vadhu;</gatha>
    <gatha type="last">Na maṃ sampucchituṃ icchi, samaṇassa dadāmahaṃ.</gatha>
    <hangnum nr="293"/>
    <gatha type="1"> ‘‘Tato me sassu kupitā, pahāsi musalena maṃ;</gatha>
    <gatha type="last">Kūṭaṅgacchi avadhi maṃ, nāsakkhiṃ jīvituṃ ciraṃ.</gatha>
    <hangnum nr="294"/>
    <gatha type="1"> ‘‘Sā ahaṃ kāyassa bhedā, vippamuttā tato cutā;</gatha>
    <gatha type="last">Devānaṃ tāvatiṃsānaṃ, upapannā sahabyataṃ.</gatha>
    <hangnum nr="295"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <centered>Uḷāravimānaṃ paṭhamaṃ.</centered>
    <subhead>2. Ucchudāyikāvimānavatthu</subhead>
    <hangnum nr="296"/>
    <gatha type="1"> ‘‘Obhāsayitvā  pathaviṃ <note>[paṭhaviṃ (sī. syā.)]</note> sadevakaṃ, atirocasi candimasūriyā viya;</gatha>
    <gatha type="last">Siriyā ca vaṇṇena yasena tejasā, brahmāva deve tidase sahindake <note>[saindake (sī.)]</note>.</gatha>
    <hangnum nr="297"/>
    <gatha type="1"> ‘‘Pucchāmi taṃ uppalamāladhārinī, āveḷinī kañcanasannibhattace;</gatha>
    <gatha type="last">Alaṅkate uttamavatthadhārinī, kā tvaṃ subhe devate vandase mamaṃ.</gatha>
    <hangnum nr="298"/>
    <gatha type="1"> ‘‘Kiṃ tvaṃ pure kammamakāsi attanā, manussabhūtā purimāya jātiyā;</gatha>
    <gatha type="2">Dānaṃ suciṇṇaṃ atha sīlasaṃyamaṃ <note>[saññamaṃ (sī.)]</note>, kenūpapannā  sugatiṃ yasassinī;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="299"/>
    <gatha type="1"> ‘‘Idāni  bhante imameva gāmaṃ <note>[gāme (syā. ka.)]</note>, piṇḍāya amhākaṃ gharaṃ upāgami;</gatha>
    <gatha type="last">Tato te ucchussa adāsi khaṇḍikaṃ, pasannacittā atulāya pītiyā.</gatha>
    <hangnum nr="300"/>
    <gatha type="1"> ‘‘Sassu ca pacchā anuyuñjate mamaṃ, kahaṃ <note>[kahaṃ me (pī.)]</note> nu ucchuṃ vadhuke avākiri <note>[avākari (syā. ka.)]</note>;</gatha>
    <gatha type="last">Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.</gatha>
    <hangnum nr="301"/>
    <gatha type="1"> ‘‘Tuyhaṃnvidaṃ <note>[tuyhaṃ nu idaṃ (syā.)]</note> issariyaṃ atho mama, itissā sassu paribhāsate mamaṃ;</gatha>
    <gatha type="last">Pīṭhaṃ gahetvā pahāraṃ adāsi me, tato cutā kālakatāmhi devatā.</gatha>
    <hangnum nr="302"/>
    <gatha type="1"> ‘‘Tadeva kammaṃ kusalaṃ kataṃ mayā, sukhañca kammaṃ anubhomi attanā;</gatha>
    <gatha type="last">Devehi saddhiṃ paricārayāmahaṃ, modāmahaṃ kāmaguṇehi pañcahi.</gatha>
    <hangnum nr="303"/>
    <gatha type="1"> ‘‘Tadeva kammaṃ kusalaṃ kataṃ mayā, sukhañca kammaṃ anubhomi attanā;</gatha>
    <gatha type="last">Devindaguttā  tidasehi rakkhitā, samappitā kāmaguṇehi pañcahi.</gatha>
    <hangnum nr="304"/>
    <gatha type="1"> ‘‘Etādisaṃ puññaphalaṃ anappakaṃ, mahāvipākā mama ucchudakkhiṇā;</gatha>
    <gatha type="last">Devehi saddhiṃ paricārayāmahaṃ, modāmahaṃ kāmaguṇehi pañcahi.</gatha>
    <hangnum nr="305"/>
    <gatha type="1"> ‘‘Etādisaṃ  puññaphalaṃ anappakaṃ, mahājutikā mama ucchudakkhiṇā;</gatha>
    <gatha type="last">Devindaguttā tidasehi rakkhitā, sahassanettoriva nandane vane.</gatha>
    <hangnum nr="306"/>
    <gatha type="1"> ‘‘Tuvañca  bhante anukampakaṃ viduṃ, upecca vandiṃ kusalañca pucchisaṃ;</gatha>
    <gatha type="last">Tato te ucchussa adāsi khaṇḍikaṃ, pasannacitā atulāya pītiyā’’ti.</gatha>
    <centered>Ucchudāyikāvimānaṃ dutiyaṃ.</centered>
    <subhead>3. Pallaṅkavimānavatthu</subhead>
    <hangnum nr="307"/>
    <gatha type="1"> ‘‘Pallaṅkaseṭṭhe  maṇisoṇṇacitte, pupphābhikiṇṇe sayane uḷāre;</gatha>
    <gatha type="last">Tatthacchasi devi mahānubhāve, uccāvacā iddhi vikubbamānā.</gatha>
    <hangnum nr="308"/>
    <gatha type="1"> ‘‘Imā ca te accharāyo samantato, naccanti  gāyanti pamodayanti;</gatha>
    <gatha type="2">Deviddhipattāsi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="309"/>
    <gatha type="1"> ‘‘Ahaṃ manussesu manussabhūtā, aḍḍhe kule suṇisā ahosiṃ;</gatha>
    <gatha type="last">Akkodhanā bhattuvasānuvattinī, uposathe appamattā ahosiṃ <note>[appamattā uposathe (syā. ka.)]</note>.</gatha>
    <hangnum nr="310"/>
    <gatha type="1"> ‘‘Manussabhūtā daharā apāpikā <note>[daharāsa’pāpikā (sī.)]</note>, pasannacittā patimābhirādhayiṃ;</gatha>
    <gatha type="last">Divā ca ratto ca manāpacārinī, ahaṃ pure sīlavatī ahosiṃ.</gatha>
    <hangnum nr="311"/>
    <gatha type="1"> ‘‘Pāṇātipātā  viratā acorikā, saṃsuddhakāyā sucibrahmacārinī;</gatha>
    <gatha type="last">Amajjapā no ca musā abhāṇiṃ, sikkhāpadesu paripūrakārinī.</gatha>
    <hangnum nr="312"/>
    <gatha type="1"> ‘‘Cātuddasiṃ pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, pasannamānasā ahaṃ <note>[atipasannamānasā (ka.)]</note>.</gatha>
    <hangnum nr="313"/>
    <gatha type="1"> ‘‘Aṭṭhaṅgupetaṃ anudhammacārinī, uposathaṃ  pītimanā upāvasiṃ;</gatha>
    <gatha type="2">Imañca ariyaṃ aṭṭhaṅgavarehupetaṃ, samādiyitvā kusalaṃ sukhudrayaṃ;</gatha>
    <gatha type="last">Patimhi kalyāṇī vasānuvattinī, ahosiṃ pubbe sugatassa sāvikā.</gatha>
    <hangnum nr="314"/>
    <gatha type="1"> ‘‘Etādisaṃ kusalaṃ jīvaloke, kammaṃ karitvāna visesabhāginī;</gatha>
    <gatha type="last">Kāyassa bhedā abhisamparāyaṃ, deviddhipattā sugatimhi āgatā.</gatha>
    <hangnum nr="315"/>
    <gatha type="1"> ‘‘Vimānapāsādavare manorame, parivāritā accharāsaṅgaṇena;</gatha>
    <gatha type="last">Sayaṃpabhā devagaṇā ramenti maṃ, dīghāyukiṃ devavimānamāgata’’nti;</gatha>
    <centered>Pallaṅkavimānaṃ tatiyaṃ.</centered>
    <subhead>4. Latāvimānavatthu</subhead>
    <hangnum nr="316"/>
    <gatha type="1"> Latā  ca sajjā pavarā ca devatā, accimatī <note>[accimukhī (sī.), acchimatī (pī. ka.) acchimutī (syā.)]</note> rājavarassa sirīmato;</gatha>
    <gatha type="last">Sutā ca rañño vessavaṇassa dhītā, rājīmatī dhammaguṇehi sobhatha.</gatha>
    <hangnum nr="317"/>
    <gatha type="1"> Pañcettha  nāriyo āgamaṃsu nhāyituṃ, sītodakaṃ uppaliniṃ sivaṃ nadiṃ;</gatha>
    <gatha type="last">Tā  tattha nhāyitvā rametvā devatā, naccitvā gāyitvā sutā lataṃ bravi <note>[bruvī (sī.)]</note>.</gatha>
    <hangnum nr="318"/>
    <gatha type="1"> ‘‘Pucchāmi taṃ uppalamāladhārini, āveḷini kañcanasannibhattace;</gatha>
    <gatha type="last">Timiratambakkhi nabheva sobhane, dīghāyukī kena kato yaso tava.</gatha>
    <hangnum nr="319"/>
    <gatha type="1"> ‘‘Kenāsi bhadde patino piyatarā, visiṭṭhakalyāṇitarassu rūpato;</gatha>
    <gatha type="last">Padakkhiṇā naccagītavādite, ācikkha no tvaṃ naranāripucchitā’’ti.</gatha>
    <hangnum nr="320"/>
    <gatha type="1"> ‘‘Ahaṃ manussesu manussabhūtā, uḷārabhoge kule suṇisā ahosiṃ;</gatha>
    <gatha type="last">Akkodhanā bhattuvasānuvattinī, uposathe appamattā ahosiṃ.</gatha>
    <hangnum nr="321"/>
    <gatha type="1"> ‘‘Manussabhūtā  daharā apāpikā <note>[daharāsa’pāpikā (sī.)]</note>, pasannacittā patimābhirādhayiṃ;</gatha>
    <gatha type="last">Sadevaraṃ sassasuraṃ sadāsakaṃ, abhirādhayiṃ tamhi kato yaso mama.</gatha>
    <hangnum nr="322"/>
    <gatha type="1"> ‘‘Sāhaṃ tena kusalena kammunā, catubbhi ṭhānehi visesamajjhagā;</gatha>
    <gatha type="last">Āyuñca  vaṇṇañca sukhaṃ balañca, khiḍḍāratiṃ paccanubhomanappakaṃ.</gatha>
    <hangnum nr="323"/>
    <gatha type="1"> ‘‘Sutaṃ nu taṃ bhāsati yaṃ ayaṃ latā, yaṃ no apucchimha akittayī no;</gatha>
    <gatha type="last">Patino kiramhākaṃ visiṭṭha nārīnaṃ, gatī ca tāsaṃ pavarā ca devatā.</gatha>
    <hangnum nr="324"/>
    <gatha type="1"> ‘‘Patīsu  dhammaṃ pacarāma sabbā, patibbatā yattha bhavanti itthiyo;</gatha>
    <gatha type="last">Patīsu dhammaṃ pacaritva <note>[pacaritvāna (ka.)]</note> sabbā, lacchāmase bhāsati yaṃ ayaṃ latā.</gatha>
    <hangnum nr="325"/>
    <gatha type="1"> ‘‘Sīho yathā pabbatasānugocaro, mahindharaṃ pabbatamāvasitvā;</gatha>
    <gatha type="last">Pasayha hantvā itare catuppade, khudde mige khādati maṃsabhojano.</gatha>
    <hangnum nr="326"/>
    <gatha type="1"> ‘‘Tatheva saddhā idha ariyasāvikā, bhattāraṃ nissāya patiṃ anubbatā;</gatha>
    <gatha type="last">Kodhaṃ vadhitvā abhibhuyya maccharaṃ, saggamhi sā modati dhammacārinī’’ti.</gatha>
    <centered>Latāvimānaṃ catutthaṃ.</centered>
    <subhead>5. Guttilavimānaṃ</subhead>
    <centered>1. Vatthuttamadāyikāvimānavatthu</centered>
    <hangnum nr="327"/>
    <gatha type="1"> ‘‘Sattatantiṃ  sumadhuraṃ, rāmaṇeyyaṃ avācayiṃ;</gatha>
    <gatha type="last">So  maṃ raṅgamhi avheti, ‘saraṇaṃ me hohi kosiyā’ti.</gatha>
    <hangnum nr="328"/>
    <gatha type="1"> ‘‘Ahaṃ  te saraṇaṃ homi, ahamācariyapūjako;</gatha>
    <gatha type="last">Na taṃ jayissati sisso, sissamācariya jessasī’’ti.</gatha>
    <hangnum nr="329"/>
    <gatha type="1"> ‘‘Abhikkantena vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="330"/>
    <gatha type="1"> ‘‘Kena tetādiso vaṇṇo, kena te idha mijjhati;</gatha>
    <gatha type="last">Uppajjanti ca te bhogā, ye keci manaso piyā.</gatha>
    <hangnum nr="331"/>
    <gatha type="1"> ‘‘Pucchāmi  taṃ devi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="332"/>
    <gatha type="1"> Sā devatā attamanā, moggallānena pucchitā;</gatha>
    <gatha type="last">Pañhaṃ puṭṭhā viyākāsi, yassa kammassidaṃ phalaṃ.</gatha>
    <hangnum nr="333"/>
    <gatha type="1"> ‘‘Vatthuttamadāyikā nārī, pavarā hoti naresu nārīsu;</gatha>
    <gatha type="last">Evaṃ piyarūpadāyikā manāpaṃ, dibbaṃ sā labhate upecca ṭhānaṃ.</gatha>
    <hangnum nr="334"/>
    <gatha type="1"> ‘‘Tassā  me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā <note>[accharāsahassassāhaṃ pavarā, (syā.)]</note> passa  puññānaṃ vipākaṃ.</gatha>
    <hangnum nr="335"/>
    <gatha type="1"> ‘‘Tena metādiso vaṇṇo, tena me idha mijjhati;</gatha>
    <gatha type="last">Uppajjanti ca me bhogā, ye keci manaso piyā.</gatha>
    <hangnum nr="336"/>
    <gatha type="1"> ‘‘Akkhāmi te bhikkhu mahānubhāva, manussabhūtā yamakāsi puññaṃ;</gatha>
    <gatha type="last">Tenamhi evaṃ jalitānubhāvā, vaṇṇo ca me sabbadisā pabhāsatī’’ti.</gatha>
    <paragraph>(Anantaraṃ caturavimānaṃ yathā vatthudāyikāvimānaṃ tathā vitthāretabbaṃ <note>[( ) natthi sī. potthake]</note>)</paragraph>
    <centered>2. Pupphuttamadāyikāvimānavatthu (1)</centered>
    <hangnum nr="337"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="338"/>
    <gatha type="1"> ‘‘Kena tetādiso vaṇṇo…pe… ye keci manaso piyā.</gatha>
    <hangnum nr="339"/>
    <gatha type="1"> ‘‘Pucchāmi taṃ devi mahānubhāve…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="340"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="341"/>
    <gatha type="1"> ‘‘Pupphuttamadāyikā nārī, pavarā hoti naresu nārīsu;</gatha>
    <gatha type="last">Evaṃ piyarūpadāyikā manāpaṃ, dibbaṃ sā labhate upecca ṭhānaṃ.</gatha>
    <hangnum nr="342"/>
    <gatha type="1"> ‘‘Tassā  me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="343"/>
    <gatha type="1"> ‘‘Tena metādiso vaṇṇo…pe…</gatha>
    <gatha type="last">Vaṇṇo ca me sabbadisā pabhāsatī’’ti.</gatha>
    <centered>3. Gandhuttamadāyikāvimānavatthu (2)</centered>
    <hangnum nr="345"/>
    <gatha type="1"> ‘‘Abhikkantena vaṇṇena…pe…  osadhī viya tārakā.</gatha>
    <hangnum nr="346"/>
    <gatha type="1"> ‘‘Kena tetādiso vaṇṇo…pe… ye keci manaso piyā.</gatha>
    <hangnum nr="347"/>
    <gatha type="1"> ‘‘Pucchāmi taṃ devi mahānubhāve…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="348"/>
    <gatha type="1"> ‘‘Sā devatā attamanā…pe… yassa kammassidaṃ phalaṃ.</gatha>
    <hangnum nr="349"/>
    <gatha type="1"> ‘‘Gandhuttamadāyikā nārī, pavarā hoti naresu nārīsu;</gatha>
    <gatha type="last">Evaṃ piyarūpadāyikā manāpaṃ, dibbaṃ sā labhate upecca ṭhānaṃ.</gatha>
    <hangnum nr="350"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="351"/>
    <gatha type="1"> ‘‘Tena metādiso vaṇṇo…pe…</gatha>
    <gatha type="last">Vaṇṇo ca me sabbadisā pabhāsatī’’ti.</gatha>
    <centered>4. Phaluttamadāyikāvimānavatthu (3)</centered>
    <hangnum nr="353"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="354"/>
    <gatha type="1"> ‘‘Kena tetādiso vaṇṇo…pe… ye keci manaso piyā.</gatha>
    <hangnum nr="355"/>
    <gatha type="1"> ‘‘Pucchāmi taṃ devi mahānubhāve…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="356"/>
    <gatha type="1"> Sā  devatā attamanā…pe… yassa kammassidaṃ phalaṃ.</gatha>
    <hangnum nr="357"/>
    <gatha type="1"> ‘‘Phaluttamadāyikā nārī, pavarā hoti naresu nārīsu;</gatha>
    <gatha type="last">Evaṃ piyarūpadāyikā manāpaṃ, dibbaṃ sā labhate upecca ṭhānaṃ.</gatha>
    <hangnum nr="358"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="359"/>
    <gatha type="1"> ‘‘Tena  metādiso vaṇṇo…pe… vaṇṇo ca me sabbadisā pabhāsatī’’ti.</gatha>
    <centered>5. Rasuttamadāyikāvimānavatthu (4)</centered>
    <hangnum nr="361"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="362"/>
    <gatha type="1"> ‘‘Kena  tetādiso vaṇṇo…pe… ye keci manaso piyā.</gatha>
    <hangnum nr="363"/>
    <gatha type="1"> ‘‘Pucchāmi taṃ devi mahānubhāve…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="364"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="365"/>
    <gatha type="1"> ‘‘Rasuttamadāyikā nārī, pavarā  hoti naresu nārīsu;</gatha>
    <gatha type="last">Evaṃ piyarūpadāyikā manāpaṃ, dibbaṃ sā labhate upecca ṭhānaṃ.</gatha>
    <hangnum nr="366"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="367"/>
    <gatha type="1"> ‘‘Tena metādiso vaṇṇo…pe…</gatha>
    <gatha type="last">Vaṇṇo ca me sabbadisā pabhāsatī’’ti.</gatha>
    <centered>6. Gandhapañcaṅgulikadāyikāvimānavatthu</centered>
    <hangnum nr="369"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="370"/>
    <gatha type="1"> ‘‘Kena tetādiso vaṇṇo…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="372"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="373"/>
    <gatha type="1"> ‘‘Gandhapañcaṅgulikaṃ ahamadāsiṃ, kassapassa bhagavato thūpamhi;</gatha>
    <gatha type="last">Evaṃ piyarūpadāyikā manāpaṃ, dibbaṃ sā labhate upecca ṭhānaṃ.</gatha>
    <hangnum nr="374"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ , pavarā passa puññānaṃ vipākaṃ.</gatha>
    <hangnum nr="375"/>
    <gatha type="1"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha>
    <gatha type="last">(Anantaraṃ  caturavimānaṃ yathā gandhapañcaṅgulikadāyikāvimānaṃ tathā vitthāretabbaṃ <note>[( ) natthi sī. potthake]</note> )</gatha>
    <centered>7. Ekūposathavimānavatthu (1)</centered>
    <hangnum nr="377"/>
    <gatha type="1"> ‘‘Abhikkantena vaṇṇena…pe…vaṇṇo ca te sabbadisā pabhāsatī’’ti.</gatha>
    <hangnum nr="380"/>
    <gatha type="1"> Sā devatā attamanā…pe…yassa kammassidaṃ phalaṃ.</gatha>
    <hangnum nr="381"/>
    <gatha type="1"> ‘‘Bhikkhū ca ahaṃ bhikkhuniyo ca, addasāsiṃ panthapaṭipanne;</gatha>
    <gatha type="last">Tesāhaṃ dhammaṃ sutvāna, ekūposathaṃ upavasissaṃ.</gatha>
    <hangnum nr="382"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="383"/>
    <gatha type="1"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha>
    <centered>8. Udakadāyikāvimānavatthu (2)</centered>
    <hangnum nr="385"/>
    <gatha type="1"> ‘‘Abhikkantena  vaṇṇena…pe…vaṇṇo ca te sabbadisā pabhāsatī’’ti.</gatha>
    <hangnum nr="388"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="389"/>
    <gatha type="1"> ‘‘Udake  ṭhitā udakamadāsiṃ, bhikkhuno cittena vippasannena;</gatha>
    <gatha type="last">Evaṃ piyarūpadāyikā manāpaṃ, dibbaṃ sā labhate upecca ṭhānaṃ.</gatha>
    <hangnum nr="390"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="391"/>
    <gatha type="1"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha>
    <centered>9. Upaṭṭhānavimānavatthu (3)</centered>
    <hangnum nr="393"/>
    <gatha type="1"> ‘‘Abhikkantena vaṇṇena…pe… vaṇṇo ca te sabbadisā pabhāsatī’’ti.</gatha>
    <hangnum nr="396"/>
    <gatha type="1"> Sā  devatā attamanā…pe… yassa kammassidaṃ phalaṃ.</gatha>
    <hangnum nr="397"/>
    <gatha type="1"> ‘‘Sassuñcāhaṃ sasurañca, caṇḍike kodhane ca pharuse ca;</gatha>
    <gatha type="last">Anusūyikā upaṭṭhāsiṃ <note>[sūpaṭṭhāsiṃ (sī.)]</note>, appamattā  sakena sīlena.</gatha>
    <hangnum nr="398"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="399"/>
    <gatha type="1"> ‘‘Tena metādiso vaṇṇo…pe… vaṇṇo ca me sabbadisā pabhāsatī’’ti.</gatha>
    <centered>10. Aparakammakārinīvimānavatthu (4)</centered>
    <hangnum nr="401"/>
    <gatha type="1"> ‘‘Abhikkantena vaṇṇena…pe… vaṇṇo ca te sabbadisā pabhāsatī’’ti.</gatha>
    <hangnum nr="404"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="405"/>
    <gatha type="1"> ‘‘Parakammakarī <note>[parakammakārinī (syā.) parakammakārī (pī.) aparakammakārinī (ka.)]</note> āsiṃ, atthenātanditā dāsī;</gatha>
    <gatha type="last">Akkodhanānatimāninī <note>[anatimānī (sī. syā.)]</note>, saṃvibhāginī sakassa bhāgassa.</gatha>
    <hangnum nr="406"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa  puññānaṃ vipākaṃ.</gatha>
    <hangnum nr="407"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <centered>11. Khīrodanadāyikāvimānavatthu</centered>
    <hangnum nr="409"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="410"/>
    <gatha type="1"> ‘‘Kena  tetādiso vaṇṇo…pe…vaṇṇo ca te sabbadisā pabhāsatī’’ti.</gatha>
    <hangnum nr="412"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="413"/>
    <gatha type="1"> ‘‘Khīrodanaṃ ahamadāsiṃ, bhikkhuno piṇḍāya carantassa;</gatha>
    <gatha type="last">Evaṃ karitvā kammaṃ, sugatiṃ upapajja modāmi.</gatha>
    <hangnum nr="414"/>
    <gatha type="1"> ‘‘Tassā  me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="415"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <paragraph>(Anantaraṃ pañcavīsativimānaṃ yathā khīrodanadāyikāvimānaṃ tathā vitthāretabbaṃ) <note>[( ) natthi sī. potthake]</note></paragraph>
    <centered>12. Phāṇitadāyikāvimānavatthu (1)</centered>
    <hangnum nr="417"/>
    <gatha type="1"> ‘‘Abhikkantena vaṇṇena…pe…  sabbadisā pabhāsatī’’ti.</gatha>
    <hangnum nr="420"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="421"/>
    <gatha type="1"> ‘‘Phāṇitaṃ ahamadāsiṃ, bhikkhuno piṇḍāya carantassa…pe…’’.</gatha>
    <centered>13. Ucchukhaṇḍikadāyikāvatthu (2)</centered>
    <hangnum nr="429"/>
    <gatha type="1"> Ucchukhaṇḍikaṃ ahamadāsiṃ, bhikkhuno piṇḍāya carantassa…pe….</gatha>
    <centered>14. Timbarusakadāyikāvimānavatthu (3)</centered>
    <hangnum nr="437"/>
    <gatha type="1"> Timbarusakaṃ ahamadāsiṃ, bhikkhuno piṇḍāya carantassa…pe….</gatha>
    <centered>15. Kakkārikadāyikāvimānavatthu (4)</centered>
    <hangnum nr="445"/>
    <gatha type="1"> Kakkārikaṃ ahamadāsiṃ, bhikkhuno piṇḍāya carantassa…pe….</gatha>
    <centered>16. Eḷālukadāyikāvimānavatthu (5)</centered>
    <hangnum nr="453"/>
    <gatha type="1"> Eḷālukaṃ ahamadāsiṃ, bhikkhuno piṇḍāya carantassa…pe….</gatha>
    <centered>17. Valliphaladāyikāvimānavatthu(6)</centered>
    <hangnum nr="461"/>
    <gatha type="1"> Valliphalaṃ  ahamadāsiṃ, bhikkhuno piṇḍāya carantassa…pe….</gatha>
    <centered>18. Phārusakadāyikāvimānavatthu (7)</centered>
    <hangnum nr="469"/>
    <gatha type="1"> Phārusakaṃ  ahamadāsiṃ, bhikkhuno piṇḍāya carantassa…pe….</gatha>
    <centered>19. Hatthappatāpakadāyikāvimānavatthu (8)</centered>
    <hangnum nr="477"/>
    <gatha type="1"> Hatthappatāpakaṃ  ahamadāsiṃ, bhikkhuno piṇḍāya carantassa…pe….</gatha>
    <centered>20. Sākamuṭṭhidāyikāvimānavatthu (9)</centered>
    <hangnum nr="485"/>
    <gatha type="1"> Sākamuṭṭhiṃ ahamadāsiṃ, bhikkhuno panthapaṭipannassa…pe….</gatha>
    <centered>21. Pupphakamuṭṭhidāyikāvimānavatthu (10)</centered>
    <hangnum nr="493"/>
    <gatha type="1"> Pupphakamuṭṭhiṃ ahamadāsiṃ, bhikkhuno piṇḍāya carantassa…pe….</gatha>
    <centered>22. Mūlakadāyikāvimānavatthu (11)</centered>
    <hangnum nr="501"/>
    <gatha type="1"> Mūlakaṃ ahamadāsiṃ, bhikkhuno piṇḍāya carantassa…pe….</gatha>
    <centered>23. Nimbamuṭṭhidāyikāvimānavatthu (12)</centered>
    <hangnum nr="506"/>
    <gatha type="1"> Nimbamuṭṭhiṃ ahamadāsiṃ, bhikkhuno piṇḍāya carantassa…pe….</gatha>
    <centered>24. Ambakañjikadāyikāvimānavatthu (13)</centered>
    <hangnum nr="517"/>
    <gatha type="1"> Ambakañjikaṃ ahamadāsiṃ, bhikkhuno piṇḍāya carantassa…pe….</gatha>
    <centered>25. Doṇinimmajjanidāyikāvimānavatthu (14)</centered>
    <hangnum nr="525"/>
    <gatha type="1"> Doṇinimmajjaniṃ <note>[doṇinimmujjanaṃ (syā.)]</note> ahamadāsiṃ, bhikkhuno piṇḍāya carantassa…pe….</gatha>
    <centered>26. Kāyabandhanadāyikāvimānavatthu (15)</centered>
    <hangnum nr="533"/>
    <gatha type="1"> Kāyabandhanaṃ ahamadāsiṃ, bhikkhuno piṇḍāya carantassa…pe….</gatha>
    <centered>27. Aṃsabaddhakadāyikāvimānavatthu (16)</centered>
    <hangnum nr="541"/>
    <gatha type="1"> Aṃsabaddhakaṃ <note>[aṃsavaṭṭakaṃ (sī.), aṃsabandhanaṃ (ka.)]</note> ahamadāsiṃ, bhikkhuno piṇḍāya carantassa…pe….</gatha>
    <centered>28. Āyogapaṭṭadāyikāvimānavatthu (17)</centered>
    <hangnum nr="546"/>
    <gatha type="1"> Āyogapaṭṭaṃ  ahamadāsiṃ, bhikkhuno piṇḍāya carantassa…pe….</gatha>
    <centered>29. Vidhūpanadāyikāvimānavatthu (18)</centered>
    <hangnum nr="557"/>
    <gatha type="1"> Vidhūpanaṃ  ahamadāsiṃ, bhikkhuno piṇḍāya carantassa…pe….</gatha>
    <centered>30. Tālavaṇṭadāyikāvimānavatthu (19)</centered>
    <hangnum nr="565"/>
    <gatha type="1"> Tālavaṇṭaṃ ahamadāsiṃ, bhikkhuno piṇḍāya carantassa…pe….</gatha>
    <centered>31. Morahatthadāyikāvimānavatthu (20)</centered>
    <hangnum nr="573"/>
    <gatha type="1"> Morahatthaṃ ahamadāsiṃ, bhikkhuno piṇḍāya carantassa…pe….</gatha>
    <centered>32. Chattadāyikāvimānavatthu (21)</centered>
    <hangnum nr="581"/>
    <gatha type="1"> Chattaṃ <note>[chattañca (ka.)]</note> ahamadāsiṃ, bhikkhuno piṇḍāya carantassa…pe….</gatha>
    <centered>33. Upāhanadāyikāvimānavatthu (22)</centered>
    <hangnum nr="586"/>
    <gatha type="1"> Upāhanaṃ ahamadāsiṃ, bhikkhuno piṇḍāya carantassa…pe….</gatha>
    <centered>34. Pūvadāyikāvimānavatthu (23)</centered>
    <hangnum nr="597"/>
    <gatha type="1"> Pūvaṃ ahamadāsiṃ, bhikkhuno piṇḍāya carantassa…pe….</gatha>
    <centered>35. Modakadāyikāvimānavatthu (24)</centered>
    <hangnum nr="605"/>
    <gatha type="1"> Modakaṃ ahamadāsiṃ, bhikkhuno piṇḍāya carantassa…pe….</gatha>
    <centered>36. Sakkhalikadāyikāvimānavatthu (25)</centered>
    <hangnum nr="613"/>
    <gatha type="1"> ‘‘Sakkhalikaṃ <note>[sakkhaliṃ (sī. syā.)]</note> ahamadāsiṃ, bhikkhuno piṇḍāya carantassa…pe….</gatha>
    <hangnum nr="614"/>
    <gatha type="1"> ‘‘Tassā me passa vimānaṃ, accharā kāmavaṇṇinīhamasmi;</gatha>
    <gatha type="last">Accharāsahassassāhaṃ, pavarā passa puññānaṃ vipākaṃ.</gatha>
    <hangnum nr="615"/>
    <gatha type="1"> ‘‘Tena  metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <hangnum nr="617"/>
    <gatha type="1"> ‘‘Svāgataṃ vata me ajja, suppabhātaṃ suhuṭṭhitaṃ <note>[suvuṭṭhitaṃ (sī.)]</note>;</gatha>
    <gatha type="last">Yaṃ addasāmi <note>[addasaṃ (sī. syā.), addasāsiṃ (pī.)]</note> devatāyo, accharā kāmavaṇṇiniyo <note>[kāmavaṇṇiyo (sī.)]</note>.</gatha>
    <hangnum nr="618"/>
    <gatha type="1"> ‘‘Imāsāhaṃ <note>[tāsāhaṃ (syā. ka.)]</note> dhammaṃ sutvā <note>[sutvāna (syā. ka.)]</note>, kāhāmi kusalaṃ bahuṃ.</gatha>
    <gatha type="2">Dānena samacariyāya, saññamena damena ca;</gatha>
    <gatha type="last">Svāhaṃ tattha gamissāmi <note>[tattheva gacchāmi (ka.)]</note>, yattha gantvā na socare’’ti.</gatha>
    <centered>Guttilavimānaṃ pañcamaṃ.</centered>
    <subhead>6. Daddallavimānavatthu</subhead>
    <hangnum nr="619"/>
    <gatha type="1"> ‘‘Daddallamānā <note>[daddaḷhamānā (ka.)]</note> vaṇṇena, yasasā ca yasassinī;</gatha>
    <gatha type="last">Sabbe deve tāvatiṃse, vaṇṇena atirocasi.</gatha>
    <hangnum nr="620"/>
    <gatha type="1"> ‘‘Dassanaṃ nābhijānāmi, idaṃ paṭhamadassanaṃ;</gatha>
    <gatha type="last">Kasmā kāyā nu āgamma, nāmena bhāsase mama’’nti.</gatha>
    <hangnum nr="621"/>
    <gatha type="1"> ‘‘Ahaṃ bhadde subhaddāsiṃ, pubbe mānusake bhave;</gatha>
    <gatha type="last">Sahabhariyā ca te āsiṃ, bhaginī ca kaniṭṭhikā.</gatha>
    <hangnum nr="622"/>
    <gatha type="1"> ‘‘Sā ahaṃ kāyassa bhedā, vippamuttā tato cutā;</gatha>
    <gatha type="last">Nimmānaratīnaṃ devānaṃ, upapannā sahabyata’’nti.</gatha>
    <hangnum nr="623"/>
    <gatha type="1"> ‘‘Pahūtakatakalyāṇā, te deve yanti pāṇino;</gatha>
    <gatha type="last">Yesaṃ tvaṃ kittayissasi, subhadde jātimattano.</gatha>
    <hangnum nr="624"/>
    <gatha type="1"> ‘‘Atha <note>[kathaṃ (sī. syā.)]</note> tvaṃ kena vaṇṇena, kena vā anusāsitā;</gatha>
    <gatha type="last">Kīdiseneva dānena, subbatena yasassinī.</gatha>
    <hangnum nr="625"/>
    <gatha type="1"> ‘‘Yasaṃ etādisaṃ pattā, visesaṃ vipulamajjhagā;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="626"/>
    <gatha type="1"> ‘‘Aṭṭheva piṇḍapātāni, yaṃ dānaṃ adadaṃ pure;</gatha>
    <gatha type="last">Dakkhiṇeyyassa saṅghassa, pasannā sehi pāṇibhi.</gatha>
    <hangnum nr="627"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <hangnum nr="629"/>
    <gatha type="1"> ‘‘Ahaṃ  tayā bahutare bhikkhū, saññate brahmacārayo <note>[brahmacarino (syā.), brahmacāriye (pī. ka.)]</note>;</gatha>
    <gatha type="last">Tappesiṃ annapānena, pasannā sehi pāṇibhi.</gatha>
    <hangnum nr="630"/>
    <gatha type="1"> ‘‘Tayā  bahutaraṃ datvā, hīnakāyūpagā ahaṃ <note>[ahuṃ (ka. sī.)]</note>;</gatha>
    <gatha type="2">Kathaṃ tvaṃ appataraṃ datvā, visesaṃ vipulamajjhagā;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="631"/>
    <gatha type="1"> ‘‘Manobhāvanīyo  bhikkhu, sandiṭṭho me pure ahu;</gatha>
    <gatha type="last">Tāhaṃ bhattena <note>[bhadde (ka.)]</note> nimantesiṃ, revataṃ attanaṭṭhamaṃ.</gatha>
    <hangnum nr="632"/>
    <gatha type="1"> ‘‘So me atthapurekkhāro, anukampāya revato;</gatha>
    <gatha type="last">Saṅghe dehīti maṃvoca, tassāhaṃ vacanaṃ kariṃ.</gatha>
    <hangnum nr="633"/>
    <gatha type="1"> ‘‘Sā dakkhiṇā saṅghagatā, appameyye patiṭṭhitā;</gatha>
    <gatha type="last">Puggalesu tayā dinnaṃ, na taṃ tava mahapphala’’nti.</gatha>
    <hangnum nr="634"/>
    <gatha type="1"> ‘‘Idānevāhaṃ jānāmi, saṅghe dinnaṃ mahapphalaṃ;</gatha>
    <gatha type="2">Sāhaṃ gantvā manussattaṃ, vadaññū vītamaccharā;</gatha>
    <gatha type="last">Saṅghe dānāni dassāmi <note>[saṅghe dānaṃ dassāmihaṃ (syā.)]</note>, appamattā punappuna’’nti.</gatha>
    <hangnum nr="635"/>
    <gatha type="1"> ‘‘Kā esā devatā bhadde, tayā mantayate saha;</gatha>
    <gatha type="last">Sabbe deve tāvatiṃse, vaṇṇena atirocatī’’ti.</gatha>
    <hangnum nr="636"/>
    <gatha type="1"> ‘‘Manussabhūtā devinda, pubbe mānusake bhave;</gatha>
    <gatha type="2">Sahabhariyā ca me āsi, bhaginī ca kaniṭṭhikā;</gatha>
    <gatha type="last">Saṅghe dānāni datvāna, katapuññā virocatī’’ti.</gatha>
    <hangnum nr="637"/>
    <gatha type="1"> ‘‘Dhammena pubbe bhaginī, tayā bhadde virocati;</gatha>
    <gatha type="last">Yaṃ saṅghamhi appameyye, patiṭṭhāpesi dakkhiṇaṃ.</gatha>
    <hangnum nr="638"/>
    <gatha type="1"> ‘‘Pucchito hi mayā buddho, gijjhakūṭamhi pabbate;</gatha>
    <gatha type="last">Vipākaṃ  saṃvibhāgassa, yattha dinnaṃ mahapphalaṃ.</gatha>
    <hangnum nr="639"/>
    <gatha type="1"> ‘‘Yajamānānaṃ manussānaṃ, puññapekkhāna pāṇinaṃ;</gatha>
    <gatha type="last">Karotaṃ opadhikaṃ puññaṃ, yattha dinnaṃ mahapphalaṃ.</gatha>
    <hangnum nr="640"/>
    <gatha type="1"> ‘‘Taṃ  me buddho viyākāsi, jānaṃ kammaphalaṃ sakaṃ;</gatha>
    <gatha type="last">Vipākaṃ saṃvibhāgassa, yattha dinnaṃ mahapphalaṃ.</gatha>
    <hangnum nr="641"/>
    <gatha type="1"><note>[vi. va. 750; kathā. 798]</note> ‘‘Cattāro ca paṭipannā, cattāro ca phale ṭhitā;</gatha>
    <gatha type="last">Esa saṅgho ujubhūto, paññāsīlasamāhito.</gatha>
    <hangnum nr="642"/>
    <gatha type="1"><note>[vi. va. 751; kathā. 798]</note> ‘‘Yajamānānaṃ manussānaṃ, puññapekkhāna pāṇinaṃ;</gatha>
    <gatha type="last">Karotaṃ opadhikaṃ puññaṃ, saṅghe dinnaṃ mahapphalaṃ.</gatha>
    <hangnum nr="643"/>
    <gatha type="1"><note>[vi. va. 752; kathā. 798]</note> ‘‘Eso  hi saṅgho vipulo mahaggato, esappameyyo udadhīva sāgaro;</gatha>
    <gatha type="last">Ete hi seṭṭhā naravīrasāvakā, pabhaṅkarā dhammamudīrayanti <note>[dhammakathaṃ udīrayanti (syā.)]</note>.</gatha>
    <hangnum nr="644"/>
    <gatha type="1"><note>[vi. va. 753; kathā. 798]</note> ‘‘Tesaṃ  sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;</gatha>
    <gatha type="last">Sā dakkhiṇā saṅghagatā patiṭṭhitā, mahapphalā lokavidūna <note>[lokavidūhi (syā. ka.)]</note> vaṇṇitā.</gatha>
    <hangnum nr="645"/>
    <gatha type="1"><note>[vi. va. 754; kathā. 798]</note> ‘‘Etādisaṃ yaññamanussarantā <note>[puññamanussarantā (syā. ka.)]</note>, ye vedajātā vicaranti loke;</gatha>
    <gatha type="last">Vineyya maccheramalaṃ samūlaṃ, aninditā  saggamupenti ṭhāna’’nti.</gatha>
    <centered>Daddallavimānaṃ <note>[daddaḷhavimānaṃ (ka.)]</note> chaṭṭhaṃ.</centered>
    <subhead>7. Pesavatīvimānavatthu</subhead>
    <hangnum nr="646"/>
    <gatha type="1"> ‘‘Phalikarajatahemajālachannaṃ , vividhacitratalamaddasaṃ surammaṃ;</gatha>
    <gatha type="last">Byamhaṃ sunimmitaṃ toraṇūpapannaṃ, rucakupakiṇṇamidaṃ subhaṃ vimānaṃ.</gatha>
    <hangnum nr="647"/>
    <gatha type="1"> ‘‘Bhāti  ca dasa disā nabheva suriyo, sarade tamonudo sahassaraṃsī;</gatha>
    <gatha type="last">Tathā tapatimidaṃ tava vimānaṃ, jalamiva dhūmasikho nise nabhagge.</gatha>
    <hangnum nr="648"/>
    <gatha type="1"> ‘‘Musatīva nayanaṃ sateratāva <note>[sateritāva (syā. ka.)]</note>, ākāse ṭhapitamidaṃ manuññaṃ;</gatha>
    <gatha type="last">Vīṇāmurajasammatāḷaghuṭṭhaṃ, iddhaṃ indapuraṃ yathā tavedaṃ.</gatha>
    <hangnum nr="649"/>
    <gatha type="1"> ‘‘Padumakumuduppalakuvalayaṃ, yodhika <note>[yūdhika (sī.)]</note> bandhukanojakā <note>[yothikā bhaṇḍikā nojakā (syā.)]</note> ca santi;</gatha>
    <gatha type="last">Sālakusumitapupphitā asokā, vividhadumaggasugandhasevitamidaṃ.</gatha>
    <hangnum nr="650"/>
    <gatha type="1"> ‘‘Saḷalalabujabhujaka <note>[sujaka (sī. syā.)]</note> saṃyuttā <note>[saññatā (sī.)]</note>, kusakasuphullitalatāvalambinīhi ;</gatha>
    <gatha type="last">Maṇijālasadisā yasassinī, rammā pokkharaṇī upaṭṭhitā te.</gatha>
    <hangnum nr="651"/>
    <gatha type="1"> ‘‘Udakaruhā ca yetthi pupphajātā, thalajā ye ca santi rukkhajātā;</gatha>
    <gatha type="last">Mānusakāmānussakā ca dibbā, sabbe tuyhaṃ nivesanamhi jātā.</gatha>
    <hangnum nr="652"/>
    <gatha type="1"> ‘‘Kissa saṃyamadamassayaṃ vipāko, kenāsi kammaphalenidhūpapannā;</gatha>
    <gatha type="last">Yathā ca te adhigatamidaṃ vimānaṃ, tadanupadaṃ avacāsiḷārapamhe’’ti <note>[pakhumeti (sī.)]</note>.</gatha>
    <hangnum nr="653"/>
    <gatha type="1"> ‘‘Yathā  ca me adhigatamidaṃ vimānaṃ, koñcamayūracakora <note>[caṅkora (ka.)]</note> saṅghacaritaṃ;</gatha>
    <gatha type="last">Dibya <note>[dibba (sī. pī.)]</note> pilavahaṃsarājaciṇṇaṃ, dijakāraṇḍavakokilābhinaditaṃ.</gatha>
    <hangnum nr="654"/>
    <gatha type="1"> ‘‘Nānāsantānakapuppharukkhavividhā, pāṭalijambuasokarukkhavantaṃ;</gatha>
    <gatha type="last">Yathā ca me adhigatamidaṃ vimānaṃ, taṃ  te pavedayāmi <note>[pavadissāmi (sī.), pavedissāmi (pī.)]</note> suṇohi bhante.</gatha>
    <hangnum nr="655"/>
    <gatha type="1"> ‘‘Magadhavarapuratthimena , nāḷakagāmo nāma atthi bhante;</gatha>
    <gatha type="last">Tattha ahosiṃ pure suṇisā, pesavatīti <note>[sesavatīti (sī. syā.)]</note> tattha jāniṃsu mamaṃ.</gatha>
    <hangnum nr="656"/>
    <gatha type="1"> ‘‘Sāhamapacitatthadhammakusalaṃ , devamanussapūjitaṃ mahantaṃ;</gatha>
    <gatha type="last">Upatissaṃ nibbutamappameyyaṃ, muditamanā kusumehi abbhukiriṃ <note>[abbhokiriṃ (sī. syā. pī. ka.)]</note>.</gatha>
    <hangnum nr="657"/>
    <gatha type="1"> ‘‘Paramagatigatañca pūjayitvā, antimadehadharaṃ isiṃ uḷāraṃ;</gatha>
    <gatha type="last">Pahāya mānusakaṃ samussayaṃ, tidasagatā idha māvasāmi ṭhāna’’nti.</gatha>
    <centered>Pesavatīvimānaṃ sattamaṃ.</centered>
    <subhead>8. Mallikāvimānavatthu</subhead>
    <hangnum nr="658"/>
    <gatha type="1"> ‘‘Pītavatthe  pītadhaje, pītālaṅkārabhūsite;</gatha>
    <gatha type="last">Pītantarāhi vaggūhi, apiḷandhāva sobhasi.</gatha>
    <hangnum nr="659"/>
    <gatha type="1"> ‘‘Kā  kambukāyūradhare <note>[kakambukāyuradhare (syā.)]</note>, kañcanāveḷabhūsite;</gatha>
    <gatha type="last">Hemajālakasañchanne <note>[pacchanne (sī.)]</note>, nānāratanamālinī.</gatha>
    <hangnum nr="660"/>
    <gatha type="1"> ‘‘Sovaṇṇamayā lohitaṅgamayā <note>[lohitaṅkamayā (sī. syā.)]</note> ca, muttāmayā  veḷuriyamayā ca;</gatha>
    <gatha type="last">Masāragallā sahalohitaṅgā <note>[sahalohitaṅkā (sī.), sahalohitakā (syā.)]</note>, pārevatakkhīhi maṇīhi cittatā.</gatha>
    <hangnum nr="661"/>
    <gatha type="1"> ‘‘Koci koci ettha mayūrasussaro, haṃsassa rañño karavīkasussaro;</gatha>
    <gatha type="last">Tesaṃ saro suyyati vaggurūpo, pañcaṅgikaṃ tūriyamivappavāditaṃ.</gatha>
    <hangnum nr="662"/>
    <gatha type="1"> ‘‘Ratho ca te subho vaggu <note>[vaggū (syā.)]</note>, nānāratanacittito <note>[nānāratanacittaṅgo (syā.)]</note>;</gatha>
    <gatha type="last">Nānāvaṇṇāhi dhātūhi, suvibhattova sobhati.</gatha>
    <hangnum nr="663"/>
    <gatha type="1"> ‘‘Tasmiṃ rathe kañcanabimbavaṇṇe, yā tvaṃ <note>[yattha (ka. sī. syā. ka.)]</note> ṭhitā bhāsasi maṃ padesaṃ;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="664"/>
    <gatha type="1"> ‘‘Sovaṇṇajālaṃ maṇisoṇṇacittitaṃ <note>[vicittaṃ (ka.), cittaṃ (sī. syā.)]</note>, muttācitaṃ hemajālena channaṃ <note>[sañchannaṃ (ka.)]</note>;</gatha>
    <gatha type="last">Parinibbute gotame appameyye, pasannacittā ahamābhiropayiṃ.</gatha>
    <hangnum nr="665"/>
    <gatha type="1"> ‘‘Tāhaṃ kammaṃ karitvāna, kusalaṃ buddhavaṇṇitaṃ;</gatha>
    <gatha type="last">Apetasokā sukhitā, sampamodāmanāmayā’’ti.</gatha>
    <centered>Mallikāvimānaṃ aṭṭhamaṃ.</centered>
    <subhead>9. Visālakkhivimānavatthu</subhead>
    <hangnum nr="666"/>
    <gatha type="1"> ‘‘Kā  nāma tvaṃ visālakkhi <note>[visālakkhī (syā.)]</note>, ramme cittalatāvane;</gatha>
    <gatha type="last">Samantā anupariyāsi, nārīgaṇapurakkhatā <note>[purakkhitā (syā. ka.)]</note>.</gatha>
    <hangnum nr="667"/>
    <gatha type="1"> ‘‘Yadā  devā tāvatiṃsā, pavisanti imaṃ vanaṃ;</gatha>
    <gatha type="last">Sayoggā sarathā sabbe, citrā honti idhāgatā.</gatha>
    <hangnum nr="668"/>
    <gatha type="1"> ‘‘Tuyhañca idha pattāya, uyyāne vicarantiyā;</gatha>
    <gatha type="2">Kāye na dissatī cittaṃ, kena rūpaṃ tavedisaṃ;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="669"/>
    <gatha type="1"> ‘‘Yena kammena devinda, rūpaṃ mayhaṃ gatī ca me;</gatha>
    <gatha type="last">Iddhi ca ānubhāvo ca, taṃ suṇohi purindada.</gatha>
    <hangnum nr="670"/>
    <gatha type="1"> ‘‘Ahaṃ rājagahe ramme, sunandā nāmupāsikā;</gatha>
    <gatha type="last">Saddhā sīlena sampannā, saṃvibhāgaratā sadā.</gatha>
    <hangnum nr="671"/>
    <gatha type="1"> ‘‘Acchādanañca bhattañca, senāsanaṃ padīpiyaṃ;</gatha>
    <gatha type="last">Adāsiṃ ujubhūtesu, vippasannena cetasā.</gatha>
    <hangnum nr="672"/>
    <gatha type="1"> ‘‘Cātuddasiṃ <note>[catuddasiṃ (pī. ka.)]</note> pañcadasiṃ, yā ca pakkhassa aṭṭhamī;</gatha>
    <gatha type="last">Pāṭihāriyapakkhañca, aṭṭhaṅgasusamāgataṃ.</gatha>
    <hangnum nr="673"/>
    <gatha type="1"> ‘‘Uposathaṃ upavasissaṃ, sadā sīlesu saṃvutā;</gatha>
    <gatha type="last">Saññamā saṃvibhāgā ca, vimānaṃ āvasāmahaṃ.</gatha>
    <hangnum nr="674"/>
    <gatha type="1"> ‘‘Pāṇātipātā viratā, musāvādā ca saññatā;</gatha>
    <gatha type="last">Theyyā ca aticārā ca, majjapānā ca ārakā.</gatha>
    <hangnum nr="675"/>
    <gatha type="1"> ‘‘Pañcasikkhāpade ratā, ariyasaccāna kovidā;</gatha>
    <gatha type="last">Upāsikā cakkhumato, gotamassa yasassino.</gatha>
    <hangnum nr="676"/>
    <gatha type="1"> ‘‘Tassā  me ñātikulā dāsī <note>[ñātikulaṃ āsī (syā. ka.)]</note>, sadā mālābhihārati;</gatha>
    <gatha type="last">Tāhaṃ bhagavato thūpe, sabbamevābhiropayiṃ.</gatha>
    <hangnum nr="677"/>
    <gatha type="1"> ‘‘Uposathe cahaṃ gantvā, mālāgandhavilepanaṃ;</gatha>
    <gatha type="last">Thūpasmiṃ abhiropesiṃ, pasannā sehi pāṇibhi.</gatha>
    <hangnum nr="678"/>
    <gatha type="1"> ‘‘Tena  kammena devinda, rūpaṃ mayhaṃ gatī ca me;</gatha>
    <gatha type="last">Iddhī ca ānubhāvo ca, yaṃ mālaṃ abhiropayiṃ.</gatha>
    <hangnum nr="679"/>
    <gatha type="1"> ‘‘Yañca sīlavatī āsiṃ, na taṃ tāva vipaccati;</gatha>
    <gatha type="last">Āsā ca pana me devinda, sakadāgāminī siya’’nti.</gatha>
    <centered>Visālakkhivimānaṃ navamaṃ.</centered>
    <subhead>10. Pāricchattakavimānavatthu</subhead>
    <hangnum nr="680"/>
    <gatha type="1"> ‘‘Pāricchattake  koviḷāre, ramaṇīye manorame;</gatha>
    <gatha type="last">Dibbamālaṃ ganthamānā, gāyantī sampamodasi.</gatha>
    <hangnum nr="681"/>
    <gatha type="1"> ‘‘Tassā te naccamānāya, aṅgamaṅgehi sabbaso;</gatha>
    <gatha type="last">Dibbā saddā niccharanti, savanīyā manoramā.</gatha>
    <hangnum nr="682"/>
    <gatha type="1"> ‘‘Tassā te naccamānāya, aṅgamaṅgehi sabbaso;</gatha>
    <gatha type="last">Dibbā gandhā pavāyanti, sucigandhā manoramā.</gatha>
    <hangnum nr="683"/>
    <gatha type="1"> ‘‘Vivattamānā kāyena, yā veṇīsu piḷandhanā.</gatha>
    <gatha type="last">Tesaṃ suyyati nigghoso, tūriye pañcaṅgike yathā.</gatha>
    <hangnum nr="684"/>
    <gatha type="1"> ‘‘Vaṭaṃsakā vātadhutā <note>[vātadhūtā (sī. syā.)]</note>, vātena sampakampitā;</gatha>
    <gatha type="last">Tesaṃ suyyati nigghoso, tūriye pañcaṅgike yathā.</gatha>
    <hangnum nr="685"/>
    <gatha type="1"> ‘‘Yāpi  te sirasmiṃ mālā, sucigandhā manoramā;</gatha>
    <gatha type="last">Vāti  gandho disā sabbā, rukkho mañjūsako yathā.</gatha>
    <hangnum nr="686"/>
    <gatha type="1"> ‘‘Ghāyase taṃ sucigandhaṃ <note>[suciṃ gandhaṃ (sī.)]</note>, rūpaṃ passasi amānusaṃ <note>[mānusaṃ (pī.)]</note>;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="687"/>
    <gatha type="1"> ‘‘Pabhassaraṃ accimantaṃ, vaṇṇagandhena saṃyutaṃ;</gatha>
    <gatha type="last">Asokapupphamālāhaṃ, buddhassa upanāmayiṃ.</gatha>
    <hangnum nr="688"/>
    <gatha type="1"> ‘‘Tāhaṃ kammaṃ karitvāna, kusalaṃ buddhavaṇṇitaṃ;</gatha>
    <gatha type="last">Apetasokā sukhitā, sampamodāmanāmayā’’ti.</gatha>
    <centered>Pāricchattakavimānaṃ dasamaṃ.</centered>
    <centered>Pāricchattakavaggo tatiyo niṭṭhito.</centered>
    <paragraph>Tassuddānaṃ  –</paragraph>
    <gatha type="1">Uḷāro ucchu pallaṅko, latā ca guttilena ca;</gatha>
    <gatha type="2">Daddallapesamallikā, visālakkhi pāricchattako;</gatha>
    <gatha type="last">Vaggo tena pavuccatīti.</gatha>
    <title>4. Mañjiṭṭhakavaggo</title>
    <subhead>1. Mañjiṭṭhakavimānavatthu</subhead>
    <hangnum nr="689"/>
    <gatha type="1"> ‘‘Mañjiṭṭhake <note>[mañjeṭṭhake (sī.)]</note> vimānasmiṃ, soṇṇavālukasanthate <note>[sovaṇṇavālukasanthate (syā. pī.), sovaṇṇavālikasanthate (ka.)]</note>;</gatha>
    <gatha type="last">Pañcaṅgike turiyena <note>[turiyena (sī. syā. pī.)]</note>, ramasi suppavādite.</gatha>
    <hangnum nr="690"/>
    <gatha type="1"> ‘‘Tamhā vimānā oruyha, nimmitā ratanāmayā;</gatha>
    <gatha type="last">Ogāhasi  sālavanaṃ, pupphitaṃ sabbakālikaṃ.</gatha>
    <hangnum nr="691"/>
    <gatha type="1"> ‘‘Yassa yasseva sālassa, mūle tiṭṭhasi devate;</gatha>
    <gatha type="last">So so muñcati pupphāni, onamitvā dumuttamo.</gatha>
    <hangnum nr="692"/>
    <gatha type="1"> ‘‘Vāteritaṃ sālavanaṃ, ādhutaṃ <note>[ādhūtaṃ (sī.)]</note> dijasevitaṃ;</gatha>
    <gatha type="last">Vāti gandho disā sabbā, rukkho mañjūsako yathā.</gatha>
    <hangnum nr="693"/>
    <gatha type="1"> ‘‘Ghāyase taṃ sucigandhaṃ, rūpaṃ passasi amānusaṃ;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="694"/>
    <gatha type="1"> ‘‘Ahaṃ manussesu manussabhūtā, dāsī ayirakule <note>[ayyirakule (syā. ka.)]</note> ahuṃ;</gatha>
    <gatha type="last">Buddhaṃ nisinnaṃ disvāna, sālapupphehi okiriṃ.</gatha>
    <hangnum nr="695"/>
    <gatha type="1"> ‘‘Vaṭaṃsakañca sukataṃ, sālapupphamayaṃ ahaṃ;</gatha>
    <gatha type="last">Buddhassa upanāmesiṃ, pasannā sehi pāṇibhi.</gatha>
    <hangnum nr="696"/>
    <gatha type="1"> ‘‘Tāhaṃ  kammaṃ karitvāna, kusalaṃ buddhavaṇṇitaṃ;</gatha>
    <gatha type="last">Apetasokā sukhitā, sampamodāmanāmayā’’ti.</gatha>
    <centered>Mañjiṭṭhakavimānaṃ paṭhamaṃ.</centered>
    <subhead>2. Pabhassaravimānavatthu</subhead>
    <hangnum nr="697"/>
    <gatha type="1"> ‘‘Pabhassaravaravaṇṇanibhe , surattavatthavasane <note>[vatthanivāsane (sī. syā.)]</note>;</gatha>
    <gatha type="last">Mahiddhike candanaruciragatte, kā tvaṃ subhe devate vandase mamaṃ.</gatha>
    <hangnum nr="698"/>
    <gatha type="1"> ‘‘Pallaṅko  ca te mahaggho, nānāratanacittito  ruciro;</gatha>
    <gatha type="last">Yattha tvaṃ nisinnā virocasi, devarājāriva nandane vane.</gatha>
    <hangnum nr="699"/>
    <gatha type="1"> ‘‘Kiṃ tvaṃ pure sucaritamācarī bhadde, kissa kammassa vipākaṃ;</gatha>
    <gatha type="2">Anubhosi devalokasmiṃ, devate pucchitācikkha;</gatha>
    <gatha type="last">Kissa kammassidaṃ phala’’nti.</gatha>
    <hangnum nr="700"/>
    <gatha type="1"> ‘‘Piṇḍāya te carantassa, mālaṃ phāṇitañca adadaṃ bhante;</gatha>
    <gatha type="last">Tassa kammassidaṃ vipākaṃ, anubhomi devalokasmiṃ.</gatha>
    <hangnum nr="701"/>
    <gatha type="1"> ‘‘Hoti ca me anutāpo, aparaddhaṃ <note>[aparādhaṃ (syā.)]</note> dukkhitañca <note>[dukkaṭañca (sī.)]</note> me bhante;</gatha>
    <gatha type="last">Sāhaṃ dhammaṃ nāssosiṃ, sudesitaṃ dhammarājena.</gatha>
    <hangnum nr="702"/>
    <gatha type="1"> ‘‘Taṃ taṃ vadāmi bhaddante, ‘yassa me anukampiyo koci;</gatha>
    <gatha type="last">Dhammesu taṃ samādapetha’, sudesitaṃ dhammarājena.</gatha>
    <hangnum nr="703"/>
    <gatha type="1"> ‘‘Yesaṃ atthi saddhā buddhe, dhamme  ca saṅgharatane;</gatha>
    <gatha type="last">Te maṃ ativirocanti, āyunā yasasā siriyā.</gatha>
    <hangnum nr="704"/>
    <gatha type="1"> ‘‘Patāpena vaṇṇena uttaritarā,</gatha>
    <gatha type="last">Aññe mahiddhikatarā mayā devā’’ti;</gatha>
    <centered>Pabhassaravimānaṃ dutiyaṃ.</centered>
    <subhead>3. Nāgavimānavatthu</subhead>
    <hangnum nr="705"/>
    <gatha type="1"> ‘‘Alaṅkatā  maṇikañcanācitaṃ, sovaṇṇajālacitaṃ mahantaṃ;</gatha>
    <gatha type="last">Abhiruyha gajavaraṃ sukappitaṃ, idhāgamā vehāyasaṃ <note>[vehāsayaṃ (sī.)]</note> antalikkhe.</gatha>
    <hangnum nr="706"/>
    <gatha type="1"> ‘‘Nāgassa dantesu duvesu nimmitā, acchodakā <note>[acchodikā (sī. ka.)]</note> paduminiyo suphullā;</gatha>
    <gatha type="last">Padumesu ca turiyagaṇā pabhijjare, imā ca naccanti manoharāyo.</gatha>
    <hangnum nr="707"/>
    <gatha type="1"> ‘‘Deviddhipattāsi mahānubhāve, manussabhūtā kimakāsi puññaṃ;</gatha>
    <gatha type="last">Kenāsi evaṃ jalitānubhāvā, vaṇṇo ca te sabbadisā pabhāsatī’’ti.</gatha>
    <hangnum nr="708"/>
    <gatha type="1"> ‘‘Bārāṇasiyaṃ  upasaṅkamitvā, buddhassahaṃ vatthayugaṃ adāsiṃ;</gatha>
    <gatha type="last">Pādāni vanditvā <note>[vanditva (sī.)]</note> chamā nisīdiṃ, vittā cahaṃ añjalikaṃ akāsiṃ.</gatha>
    <hangnum nr="709"/>
    <gatha type="1"> ‘‘Buddho ca me kañcanasannibhattaco, adesayi samudayadukkhaniccataṃ;</gatha>
    <gatha type="last">Asaṅkhataṃ dukkhanirodhasassataṃ, maggaṃ adesayi <note>[adesesi (sī.)]</note> yato vijānisaṃ;</gatha>
    <hangnum nr="710"/>
    <gatha type="1"> ‘‘Appāyukī  kālakatā tato cutā, upapannā tidasagaṇaṃ yasassinī;</gatha>
    <gatha type="last">Sakkassahaṃ aññatarā pajāpati, yasuttarā nāma disāsu vissutā’’ti.</gatha>
    <centered>Nāgavimānaṃ tatiyaṃ.</centered>
    <subhead>4. Alomavimānavatthu</subhead>
    <hangnum nr="711"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="712"/>
    <gatha type="1"> ‘‘Kena tetādiso vaṇṇo…pe…</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="714"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="715"/>
    <gatha type="1"> ‘‘Ahañca  bārāṇasiyaṃ, buddhassādiccabandhuno;</gatha>
    <gatha type="last">Adāsiṃ sukkhakummāsaṃ, pasannā sehi pāṇibhi.</gatha>
    <hangnum nr="716"/>
    <gatha type="1"> ‘‘Sukkhāya aloṇikāya ca, passa phalaṃ kummāsapiṇḍiyā;</gatha>
    <gatha type="last">Alomaṃ sukhitaṃ disvā, ko puññaṃ na karissati.</gatha>
    <hangnum nr="717"/>
    <gatha type="1"> ‘‘Tena metādiso vaṇṇo…pe…  vaṇṇo ca me sabbadisā pabhāsatī’’ti.</gatha>
    <centered>Alomavimānaṃ catutthaṃ.</centered>
    <subhead>5. Kañjikadāyikāvimānavatthu</subhead>
    <hangnum nr="719"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="720"/>
    <gatha type="1"> ‘‘Kena tetādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <hangnum nr="722"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="723"/>
    <gatha type="1"> ‘‘Ahaṃ andhakavindamhi, buddhassādiccabandhuno;</gatha>
    <gatha type="last">Adāsiṃ kolasampākaṃ, kañjikaṃ teladhūpitaṃ.</gatha>
    <hangnum nr="724"/>
    <gatha type="1"> ‘‘Pipphalyā lasuṇena ca, missaṃ lāmañjakena ca;</gatha>
    <gatha type="last">Adāsiṃ ujubhūtasmiṃ <note>[ujubhūtesu (ka.)]</note>, vippasannena cetasā.</gatha>
    <hangnum nr="725"/>
    <gatha type="1"> ‘‘Yā  mahesittaṃ kāreyya, cakkavattissa rājino;</gatha>
    <gatha type="2">Nārī sabbaṅgakalyāṇī, bhattu cānomadassikā;</gatha>
    <gatha type="last">Ekassa  kañjikadānassa, kalaṃ nāgghati soḷasiṃ.</gatha>
    <hangnum nr="726"/>
    <gatha type="1"> ‘‘Sataṃ nikkhā sataṃ assā, sataṃ assatarīrathā;</gatha>
    <gatha type="2">Sataṃ kaññāsahassāni, āmuttamaṇikuṇḍalā;</gatha>
    <gatha type="last">Ekassa kañjikadānassa, kalaṃ nāgghanti soḷasiṃ.</gatha>
    <hangnum nr="727"/>
    <gatha type="1"> ‘‘Sataṃ hemavatā nāgā, īsādantā urūḷhavā;</gatha>
    <gatha type="2">Suvaṇṇakacchā mātaṅgā, hemakappanavāsasā;</gatha>
    <gatha type="last">Ekassa kañjikadānassa, kalaṃ nāgghanti soḷasiṃ.</gatha>
    <hangnum nr="728"/>
    <gatha type="1"> ‘‘Catunnamapi  dīpānaṃ, issaraṃ yodha kāraye;</gatha>
    <gatha type="last">Ekassa kañjikadānassa, kalaṃ nāgghati soḷasi’’nti.</gatha>
    <centered>Kañjikadāyikāvimānaṃ pañcamaṃ.</centered>
    <subhead>6. Vihāravimānavatthu</subhead>
    <hangnum nr="729"/>
    <gatha type="1"> ‘‘Abhikkantena vaṇṇena…pe… osadhī viya tārakā.</gatha>
    <hangnum nr="730"/>
    <gatha type="1"> ‘‘Tassā te naccamānāya, aṅgamaṅgehi sabbaso;</gatha>
    <gatha type="last">Dibbā saddā niccharanti, savanīyā manoramā.</gatha>
    <hangnum nr="731"/>
    <gatha type="1"> ‘‘Tassā te naccamānāya, aṅgamaṅgehi sabbaso;</gatha>
    <gatha type="last">Dibbā gandhā pavāyanti, sucigandhā manoramā.</gatha>
    <hangnum nr="732"/>
    <gatha type="1"> ‘‘Vivattamānā kāyena, yā veṇīsu piḷandhanā;</gatha>
    <gatha type="last">Tesaṃ suyyati nigghoso, turiye pañcaṅgike yathā.</gatha>
    <hangnum nr="733"/>
    <gatha type="1"> ‘‘Vaṭaṃsakā vātadhutā, vātena sampakampitā;</gatha>
    <gatha type="last">Tesaṃ suyyati nigghoso, turiye pañcaṅgike yathā.</gatha>
    <hangnum nr="734"/>
    <gatha type="1"> ‘‘Yāpi  te sirasmiṃ mālā, sucigandhā manoramā;</gatha>
    <gatha type="last">Vāti gandho disā sabbā, rukkho mañjūsako yathā.</gatha>
    <hangnum nr="735"/>
    <gatha type="1"> ‘‘Ghāyase taṃ sucigandhaṃ, rūpaṃ passasi amānusaṃ;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="736"/>
    <gatha type="1"> ‘‘Sāvatthiyaṃ  mayhaṃ sakhī bhadante, saṅghassa kāresi mahāvihāraṃ;</gatha>
    <gatha type="last">Tatthappasannā ahamānumodiṃ, disvā agārañca piyañca metaṃ.</gatha>
    <hangnum nr="737"/>
    <gatha type="1"> ‘‘Tāyeva  me suddhanumodanāya, laddhaṃ vimānabbhutadassaneyyaṃ;</gatha>
    <gatha type="last">Samantato soḷasayojanāni, vehāyasaṃ gacchati iddhiyā mama.</gatha>
    <hangnum nr="738"/>
    <gatha type="1"> ‘‘Kūṭāgārā nivesā me, vibhattā bhāgaso mitā;</gatha>
    <hangnum/>
    <gatha type="last"> Daddallamānā ābhanti, samantā satayojanaṃ.</gatha>
    <hangnum nr="739"/>
    <gatha type="1"> ‘‘Pokkharañño ca me ettha, puthulomanisevitā;</gatha>
    <gatha type="last">Acchodakā <note>[acchodikā (sī.)]</note> vippasannā, soṇṇavālukasanthatā.</gatha>
    <hangnum nr="740"/>
    <gatha type="1"> ‘‘Nānāpadumasañchannā, puṇḍarīkasamotatā <note>[paṇḍarīkasamonatā (sī.)]</note>;</gatha>
    <gatha type="last">Surabhī sampavāyanti, manuññā māluteritā.</gatha>
    <hangnum nr="741"/>
    <gatha type="1"> ‘‘Jambuyo panasā tālā, nāḷikeravanāni ca;</gatha>
    <gatha type="last">Antonivesane jātā, nānārukkhā aropimā.</gatha>
    <hangnum nr="742"/>
    <gatha type="1"> ‘‘Nānātūriyasaṅghuṭṭhaṃ , accharāgaṇaghositaṃ;</gatha>
    <gatha type="last">Yopi maṃ supine passe, sopi vitto siyā naro.</gatha>
    <hangnum nr="743"/>
    <gatha type="1"> ‘‘Etādisaṃ abbhutadassaneyyaṃ, vimānaṃ sabbasopabhaṃ;</gatha>
    <gatha type="last">Mama kammehi nibbattaṃ, alaṃ puññāni kātave’’ti.</gatha>
    <hangnum nr="744"/>
    <gatha type="1"> ‘‘Tāyeva te suddhanumodanāya, laddhaṃ vimānabbhutadassaneyyaṃ;</gatha>
    <gatha type="last">Yā ceva sā dānamadāsi nārī, tassā gatiṃ brūhi kuhiṃ uppannā <note>[upapannā (ka.)]</note> sā’’ti.</gatha>
    <hangnum nr="745"/>
    <gatha type="1"> ‘‘Yā sā ahu mayhaṃ sakhī bhadante, saṅghassa kāresi mahāvihāraṃ;</gatha>
    <gatha type="last">Viññātadhammā sā adāsi dānaṃ, uppannā nimmānaratīsu devesu.</gatha>
    <hangnum nr="746"/>
    <gatha type="1"> ‘‘Pajāpatī  tassa sunimmitassa, acintiyā kammavipākā tassa;</gatha>
    <gatha type="last">Yametaṃ pucchasi kuhiṃ uppannā <note>[upapannā (ka.)]</note> sāti, taṃ te viyākāsiṃ anaññathā ahaṃ.</gatha>
    <hangnum nr="747"/>
    <gatha type="1"> ‘‘Tenahaññepi samādapetha, saṅghassa dānāni dadātha vittā;</gatha>
    <gatha type="last">Dhammañca suṇātha pasannamānasā, sudullabho laddho manussalābho.</gatha>
    <hangnum nr="748"/>
    <gatha type="1"> ‘‘Yaṃ  maggaṃ maggādhipatī adesayi <note>[maggādhipatyadesayi (sī.)]</note>, brahmassaro kañcanasannibhattaco;</gatha>
    <gatha type="last">Saṅghassa dānāni dadātha vittā, mahapphalā yattha bhavanti dakkhiṇā.</gatha>
    <hangnum nr="749"/>
    <gatha type="1"><note>[khu. pā. 6.6; su. ni. 229]</note> ‘‘Ye  puggalā aṭṭha sataṃ pasatthā, cattāri etāni yugāni honti;</gatha>
    <gatha type="last">Te dakkhiṇeyyā sugatassa sāvakā, etesu dinnāni mahapphalāni.</gatha>
    <hangnum nr="750"/>
    <gatha type="1"><note>[vi. va. 641]</note> ‘‘Cattāro ca paṭipannā, cattāro ca phale ṭhitā;</gatha>
    <gatha type="last">Esa saṅgho ujubhūto, paññāsīlasamāhito.</gatha>
    <hangnum nr="751"/>
    <gatha type="1"><note>[vi. va. 642]</note> ‘‘Yajamānānaṃ  manussānaṃ, puññapekkhāna pāṇinaṃ;</gatha>
    <gatha type="last">Karotaṃ opadhikaṃ puññaṃ, saṅghe dinnaṃ mahapphalaṃ.</gatha>
    <hangnum nr="752"/>
    <gatha type="1"><note>[vi. va. 643]</note> ‘‘Eso hi saṅgho vipulo mahaggato, esappameyyo udadhīva sāgaro;</gatha>
    <gatha type="last">Etehi seṭṭhā naravīrasāvakā, pabhaṅkarā dhammamudīrayanti <note>[natthettha pāṭhabhedo]</note>.</gatha>
    <hangnum nr="753"/>
    <gatha type="1"><note>[vi. va. 644]</note> ‘‘Tesaṃ sudinnaṃ suhutaṃ suyiṭṭhaṃ, ye saṅghamuddissa dadanti dānaṃ;</gatha>
    <gatha type="last">Sā dakkhiṇā saṅghagatā patiṭṭhitā, mahapphalā lokavidūna <note>[lokavidūhi (ka.)]</note> vaṇṇitā.</gatha>
    <hangnum nr="754"/>
    <gatha type="1"> ‘‘Etādisaṃ  yaññamanussarantā, ye vedajātā vicaranti loke;</gatha>
    <gatha type="last">Vineyya maccheramalaṃ samūlaṃ, aninditā saggamupenti ṭhāna’’nti.</gatha>
    <centered>Vihāravimānaṃ chaṭṭhaṃ.</centered>
    <centered>Bhāṇavāraṃ dutiyaṃ niṭṭhitaṃ.</centered>
    <subhead>7. Caturitthivimānavatthu</subhead>
    <hangnum nr="755"/>
    <gatha type="1"> ‘‘Abhikkantena  vaṇṇena…pe…vaṇṇo ca te sabbadisā pabhāsatī’’ti.</gatha>
    <hangnum nr="758"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="759"/>
    <gatha type="1"> ‘‘Indīvarānaṃ  hatthakaṃ ahamadāsiṃ, bhikkhuno piṇḍāya carantassa;</gatha>
    <gatha type="last">Esikānaṃ uṇṇatasmiṃ, nagaravare paṇṇakate ramme.</gatha>
    <hangnum nr="760"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadissā pabhāsatī’’ti.</gatha>
    <hangnum nr="762"/>
    <gatha type="1"> ‘‘Abhikkantena vaṇṇena…pe…vaṇṇo ca te sabbadisā pabhāsatī’’ti.</gatha>
    <hangnum nr="765"/>
    <gatha type="1"> Sā devatā attamanā…pe…  yassa kammassidaṃ phalaṃ.</gatha>
    <hangnum nr="766"/>
    <gatha type="1"> ‘‘Nīluppalahatthakaṃ ahamadāsiṃ, bhikkhuno piṇḍāya carantassa;</gatha>
    <gatha type="last">Esikānaṃ uṇṇatasmiṃ, nagaravare paṇṇakate ramme.</gatha>
    <hangnum nr="767"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <hangnum nr="769"/>
    <gatha type="1"> ‘‘Abhikkantena  vaṇṇena…pe…vaṇṇo ca te sabbadisā pabhāsatī’’ti.</gatha>
    <hangnum nr="772"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="773"/>
    <gatha type="1"> ‘‘Odātamūlakaṃ haritapattaṃ, udakasmiṃ sare jātaṃ ahamadāsiṃ;</gatha>
    <gatha type="2">Bhikkhuno piṇḍāya carantassa, esikānaṃ uṇṇatasmiṃ;</gatha>
    <gatha type="last">Nagaravare paṇṇakate ramme.</gatha>
    <hangnum nr="774"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <hangnum nr="776"/>
    <gatha type="1"> ‘‘Abhikkantena  vaṇṇena…pe…vaṇṇo ca te sabbadisā pabhāsatī’’ti.</gatha>
    <hangnum nr="779"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="780"/>
    <gatha type="1"> ‘‘Ahaṃ sumanā sumanassa sumanamakuḷāni, dantavaṇṇāni ahamadāsiṃ;</gatha>
    <gatha type="2">Bhikkhuno piṇḍāya carantassa, esikānaṃ uṇṇatasmiṃ;</gatha>
    <gatha type="last">Nagaravare paṇṇakate ramme.</gatha>
    <hangnum nr="781"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <centered>Caturitthivimānaṃ sattamaṃ.</centered>
    <subhead>8. Ambavimānavatthu</subhead>
    <hangnum nr="783"/>
    <gatha type="1"> ‘‘Dibbaṃ  te ambavanaṃ rammaṃ, pāsādettha mahallako;</gatha>
    <gatha type="last">Nānāturiyasaṅghuṭṭho, accharāgaṇaghosito.</gatha>
    <hangnum nr="784"/>
    <gatha type="1"> ‘‘Padīpo cettha jalati, niccaṃ sovaṇṇayo mahā;</gatha>
    <gatha type="last">Dussaphalehi rukkhehi, samantā parivārito.</gatha>
    <hangnum nr="785"/>
    <gatha type="1"> ‘‘Kena  tetādiso vaṇṇo…pe…vaṇṇo ca te sabbadisā pabhāsatī’’ti;</gatha>
    <hangnum nr="787"/>
    <gatha type="1"> Sā devatā attamanā…pe…  yassa kammassidaṃ phalaṃ.</gatha>
    <hangnum nr="788"/>
    <gatha type="1"> ‘‘Ahaṃ manussesu manussabhūtā, purimāya jātiyā manussaloke;</gatha>
    <gatha type="last">Vihāraṃ saṅghassa kāresiṃ, ambehi parivāritaṃ.</gatha>
    <hangnum nr="789"/>
    <gatha type="1"> ‘‘Pariyosite vihāre, kārente niṭṭhite mahe;</gatha>
    <gatha type="last">Ambehi chādayitvāna <note>[ambe acchādayitvāna (sī. syā.), ambehacchādayitvāna (pī. ka.)]</note>, katvā dussamaye phale.</gatha>
    <hangnum nr="790"/>
    <gatha type="1"> ‘‘Padīpaṃ tattha jāletvā, bhojayitvā gaṇuttamaṃ;</gatha>
    <gatha type="last">Niyyādesiṃ taṃ saṅghassa, pasannā sehi pāṇibhi.</gatha>
    <hangnum nr="791"/>
    <gatha type="1"> ‘‘Tena me ambavanaṃ rammaṃ, pāsādettha mahallako;</gatha>
    <gatha type="last">Nānāturiyasaṅghuṭṭho, accharāgaṇaghosito.</gatha>
    <hangnum nr="792"/>
    <gatha type="1"> ‘‘Padīpo  cettha jalati, niccaṃ sovaṇṇayo mahā;</gatha>
    <gatha type="last">Dussaphalehi rukkhehi, samantā parivārito.</gatha>
    <hangnum nr="793"/>
    <gatha type="1"> ‘‘Tena metādiso vaṇṇo…pe…vaṇṇo ca me sabbadisā pabhāsatī’’ti.</gatha>
    <centered>Ambavimānaṃ aṭṭhamaṃ.</centered>
    <subhead>9. Pītavimānavatthu</subhead>
    <hangnum nr="795"/>
    <gatha type="1"> ‘‘Pītavatthe  pītadhaje, pītālaṅkārabhūsite;</gatha>
    <gatha type="last">Pītacandanalittaṅge, pītauppalamālinī <note>[pītuppalamadhārinī (syā. ka.), pītuppalamālinī (pī.)]</note>.</gatha>
    <hangnum nr="796"/>
    <gatha type="1"> ‘‘Pītapāsādasayane, pītāsane pītabhājane;</gatha>
    <gatha type="last">Pītachatte pītarathe, pītasse pītabījane.</gatha>
    <hangnum nr="797"/>
    <gatha type="1"> ‘‘Kiṃ  kammamakarī bhadde, pubbe mānusake bhave;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="798"/>
    <gatha type="1"> ‘‘Kosātakī nāma latatthi bhante, tittikā anabhicchitā;</gatha>
    <gatha type="last">Tassā cattāri pupphāni, thūpaṃ abhihariṃ ahaṃ.</gatha>
    <hangnum nr="799"/>
    <gatha type="1"> ‘‘Satthu sarīramuddissa, vippasannena cetasā;</gatha>
    <gatha type="last">Nāssa maggaṃ avekkhissaṃ, na taggamanasā <note>[tadaggamanasā (sī.), tadaṅgamanasā (syā.)]</note> satī.</gatha>
    <hangnum nr="800"/>
    <gatha type="1"> ‘‘Tato maṃ avadhī gāvī, thūpaṃ apattamānasaṃ;</gatha>
    <gatha type="last">Tañcāhaṃ abhisañceyyaṃ, bhiyyo <note>[bhīyo (sī. aṭṭha.)]</note> nūna ito siyā.</gatha>
    <hangnum nr="801"/>
    <gatha type="1"> ‘‘Tena kammena devinda, maghavā devakuñjaro;</gatha>
    <gatha type="last">Pahāya mānusaṃ dehaṃ, tava sahabya <note>[sahabyata (sī. syā.)]</note> māgatā’’ti.</gatha>
    <hangnum nr="802"/>
    <gatha type="1"> Idaṃ  sutvā tidasādhipati, maghavā devakuñjaro;</gatha>
    <gatha type="last">Tāvatiṃse pasādento, mātaliṃ etadabravi <note>[etadabrūvīti (sī.)]</note>.</gatha>
    <hangnum nr="803"/>
    <gatha type="1"> ‘‘Passa mātali accheraṃ, cittaṃ kammaphalaṃ idaṃ;</gatha>
    <gatha type="last">Appakampi kataṃ deyyaṃ, puññaṃ hoti mahapphalaṃ.</gatha>
    <hangnum nr="804"/>
    <gatha type="1"> ‘‘Natthi citte pasannamhi, appakā nāma dakkhiṇā;</gatha>
    <gatha type="last">Tathāgate vā sambuddhe, atha vā tassa sāvake.</gatha>
    <hangnum nr="805"/>
    <gatha type="1"> ‘‘Ehi mātali amhepi, bhiyyo bhiyyo mahemase;</gatha>
    <gatha type="last">Tathāgatassa dhātuyo, sukho puññāna muccayo.</gatha>
    <hangnum nr="806"/>
    <gatha type="1"> ‘‘Tiṭṭhante nibbute cāpi, same citte samaṃ phalaṃ;</gatha>
    <gatha type="last">Cetopaṇidhihetu  hi, sattā gacchanti suggatiṃ.</gatha>
    <hangnum nr="807"/>
    <gatha type="1"> ‘‘Bahūnaṃ <note>[bahunnaṃ (sī. syā.)]</note> vata atthāya, uppajjanti tathāgatā;</gatha>
    <gatha type="last">Yattha kāraṃ karitvāna, saggaṃ gacchanti dāyakā’’ti.</gatha>
    <centered>Pītavimānaṃ navamaṃ.</centered>
    <subhead>10. Ucchuvimānavatthu</subhead>
    <hangnum nr="808"/>
    <gatha type="1"> ‘‘Obhāsayitvā  pathaviṃ sadevakaṃ, atirocasi candimasūriyā viya;</gatha>
    <gatha type="last">Siriyā ca vaṇṇena yasena tejasā, brahmāva deve tidase sahindake.</gatha>
    <hangnum nr="809"/>
    <gatha type="1"> ‘‘Pucchāmi  taṃ uppalamāladhārinī, āveḷinī kañcanasannibhattace;</gatha>
    <gatha type="last">Alaṅkate uttamavatthadhārinī, kā tvaṃ subhe devate vandase mamaṃ.</gatha>
    <hangnum nr="810"/>
    <gatha type="1"> ‘‘Kiṃ tvaṃ pure kammamakāsi attanā, manussabhūtā purimāya jātiyā;</gatha>
    <gatha type="2">Dānaṃ suciṇṇaṃ atha sīlasaññamaṃ, kenupapannā sugatiṃ yasassinī;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="811"/>
    <gatha type="1"> ‘‘Idāni bhante imameva gāmaṃ, piṇḍāya amhāka gharaṃ upāgami;</gatha>
    <gatha type="last">Tato te ucchussa adāsi khaṇḍikaṃ, pasannacittā atulāya pītiyā;</gatha>
    <hangnum nr="812"/>
    <gatha type="1"> ‘‘Sassu  ca pacchā anuyuñjate mamaṃ, kahaṃ nu ucchuṃ vadhuke avākirī;</gatha>
    <gatha type="last">Na chaḍḍitaṃ no pana khāditaṃ mayā, santassa bhikkhussa sayaṃ adāsahaṃ.</gatha>
    <hangnum nr="813"/>
    <gatha type="1"> ‘‘Tuyhaṃnvidaṃ issariyaṃ atho mama, itissā sassu paribhāsate mamaṃ;</gatha>
    <gatha type="last">Leḍḍuṃ gahetvā pahāraṃ adāsi me, tato cutā kālakatāmhi devatā.</gatha>
    <hangnum nr="814"/>
    <gatha type="1"> ‘‘Tadeva kammaṃ kusalaṃ kataṃ mayā, sukhañca kammaṃ anubhomi attanā;</gatha>
    <gatha type="last">Devehi saddhiṃ paricārayāmahaṃ, modāmahaṃ kāmaguṇehi pañcahi.</gatha>
    <hangnum nr="815"/>
    <gatha type="1"> ‘‘Tadeva  kammaṃ kusalaṃ kataṃ mayā, sukhañca kammaṃ anubhomi attanā;</gatha>
    <gatha type="last">Devindaguttā tidasehi rakkhitā, samappitā kāmaguṇehi pañcahi.</gatha>
    <hangnum nr="816"/>
    <gatha type="1"> ‘‘Etādisaṃ  puññaphalaṃ anappakaṃ, mahāvipākā mama ucchudakkhiṇā;</gatha>
    <gatha type="last">Devehi saddhiṃ paricārayāmahaṃ, modāmahaṃ kāmaguṇehi pañcahi.</gatha>
    <hangnum nr="817"/>
    <gatha type="1"> ‘‘Etādisaṃ puññaphalaṃ anappakaṃ, mahājutikā mama ucchudakkhiṇā;</gatha>
    <gatha type="last">Devindaguttā tidasehi rakkhitā, sahassanettoriva nandane vane.</gatha>
    <hangnum nr="818"/>
    <gatha type="1"> ‘‘Tuvañca  bhante anukampakaṃ viduṃ, upecca vandiṃ kusalañca pucchisaṃ;</gatha>
    <gatha type="last">Tato te ucchussa adāsiṃ khaṇḍikaṃ, pasannacittā atulāya pītiyā’’ti.</gatha>
    <centered>Ucchuvimānaṃ dasamaṃ.</centered>
    <subhead>11. Vandanavimānavatthu</subhead>
    <hangnum nr="819"/>
    <gatha type="1"> ‘‘Abhikkantena  vaṇṇena, yā tvaṃ tiṭṭhasi devate;</gatha>
    <gatha type="last">Obhāsentī disā sabbā, osadhī viya tārakā.</gatha>
    <hangnum nr="820"/>
    <gatha type="1"> ‘‘Kena tetādiso vaṇṇo…pe. …</gatha>
    <gatha type="last">Vaṇṇo ca te sabbadisā pabhāsatī’’ti.</gatha>
    <hangnum nr="822"/>
    <gatha type="1"> Sā devatā attamanā…pe… yassa kammassidaṃ phalaṃ.</gatha>
    <hangnum nr="823"/>
    <gatha type="1"> ‘‘Ahaṃ manussesu manussabhūtā, disvāna samaṇe sīlavante;</gatha>
    <gatha type="last">Pādāni vanditvā manaṃ pasādayiṃ, vittā cahaṃ añjalikaṃ akāsiṃ.</gatha>
    <hangnum nr="824"/>
    <gatha type="1"> ‘‘Tena  metādiso vaṇṇo…pe… vaṇṇo  ca me sabbadisā pabhāsatī’’ti.</gatha>
    <centered>Vandanavimānaṃ ekādasamaṃ.</centered>
    <subhead>12. Rajjumālāvimānavatthu</subhead>
    <hangnum nr="826"/>
    <gatha type="1"> ‘‘Abhikkantena vaṇṇena, yā tvaṃ tiṭṭhasi devate;</gatha>
    <gatha type="last">Hatthapāde ca viggayha, naccasi suppavādite.</gatha>
    <hangnum nr="827"/>
    <gatha type="1"> ‘‘Tassā te naccamānāya, aṅgamaṅgehi sabbaso;</gatha>
    <gatha type="last">Dibbā saddā niccharanti, savanīyā manoramā.</gatha>
    <hangnum nr="828"/>
    <gatha type="1"> ‘‘Tassā te naccamānāya, aṅgamaṅgehi sabbaso;</gatha>
    <gatha type="last">Dibbā gandhā pavāyanti, sucigandhā manoramā.</gatha>
    <hangnum nr="829"/>
    <gatha type="1"> ‘‘Vivattamānā kāyena, yā veṇīsu piḷandhanā;</gatha>
    <gatha type="last">Tesaṃ suyyati nigghoso, turiye pañcaṅgike yathā.</gatha>
    <hangnum nr="830"/>
    <gatha type="1"> ‘‘Vaṭaṃsakā vātadhutā, vātena sampakampitā;</gatha>
    <gatha type="last">Tesaṃ suyyati nigghoso, turiye pañcaṅgike yathā.</gatha>
    <hangnum nr="831"/>
    <gatha type="1"> ‘‘Yāpi te sirasmiṃ mālā, sucigandhā manoramā;</gatha>
    <gatha type="last">Vāti gandho disā sabbā, rukkho mañjūsako yathā.</gatha>
    <hangnum nr="832"/>
    <gatha type="1"> ‘‘Ghāyase  taṃ sucigandhaṃ, rūpaṃ passasi amānusaṃ;</gatha>
    <gatha type="last">Devate pucchitācikkha, kissa kammassidaṃ phala’’nti.</gatha>
    <hangnum nr="833"/>
    <gatha type="1"> ‘‘Dāsī  ahaṃ pure āsiṃ, gayāyaṃ brāhmaṇassahaṃ;</gatha>
    <gatha type="last">Appapuññā alakkhikā, rajjumālāti maṃ viduṃ <note>[vidū (syā. pī. ka.)]</note>.</gatha>
    <hangnum nr="834"/>
    <gatha type="1"> ‘‘Akkosānaṃ vadhānañca, tajjanāya ca uggatā <note>[ukkatā (sī. syā.)]</note>;</gatha>
    <gatha type="last">Kuṭaṃ  gahetvā nikkhamma, agañchiṃ <note>[āgacchiṃ (syā. ka.), agacchiṃ (pī.), gacchiṃ (sī.)]</note> udahāriyā <note>[udakahāriyā (sī.)]</note>.</gatha>
    <hangnum nr="835"/>
    <gatha type="1"> ‘‘Vipathe  kuṭaṃ nikkhipitvā, vanasaṇḍaṃ upāgamiṃ;</gatha>
    <gatha type="last">Idhevāhaṃ marissāmi, ko attho <note>[kvatthosi (ka.), kīvatthopi (syā.)]</note> jīvitena me.</gatha>
    <hangnum nr="836"/>
    <gatha type="1"> ‘‘Daḷhaṃ pāsaṃ karitvāna, āsumbhitvāna pādape;</gatha>
    <gatha type="last">Tato disā vilokesiṃ,ko nu kho vanamassito.</gatha>
    <hangnum nr="837"/>
    <gatha type="1"> ‘‘Tatthaddasāsiṃ sambuddhaṃ, sabbalokahitaṃ muniṃ;</gatha>
    <gatha type="last">Nisinnaṃ rukkhamūlasmiṃ, jhāyantaṃ akutobhayaṃ.</gatha>
    <hangnum nr="838"/>
    <gatha type="1"> ‘‘Tassā me ahu saṃvego, abbhuto lomahaṃsano;</gatha>
    <gatha type="last">Ko nu kho vanamassito, manusso udāhu devatā.</gatha>
    <hangnum nr="839"/>
    <gatha type="1"> ‘‘Pāsādikaṃ pasādanīyaṃ, vanā nibbanamāgataṃ;</gatha>
    <gatha type="last">Disvā mano me pasīdi, nāyaṃ yādisakīdiso.</gatha>
    <hangnum nr="840"/>
    <gatha type="1"> ‘‘Guttindriyo jhānarato, abahiggatamānaso;</gatha>
    <gatha type="last">Hito sabbassa lokassa, buddho ayaṃ <note>[soyaṃ (sī.)]</note> bhavissati.</gatha>
    <hangnum nr="841"/>
    <gatha type="1"> ‘‘Bhayabheravo durāsado, sīhova guhamassito;</gatha>
    <gatha type="last">Dullabhāyaṃ dassanāya, pupphaṃ odumbaraṃ yathā.</gatha>
    <hangnum nr="842"/>
    <gatha type="1"> ‘‘So maṃ mudūhi vācāhi, ālapitvā tathāgato;</gatha>
    <gatha type="last">Rajjumāleti maṃvoca, saraṇaṃ gaccha tathāgataṃ.</gatha>
    <hangnum nr="843"/>
    <gatha type="1"> ‘‘Tāhaṃ giraṃ suṇitvāna, nelaṃ atthavatiṃ suciṃ;</gatha>
    <gatha type="last">Saṇhaṃ muduñca vagguñca, sabbasokāpanūdanaṃ.</gatha>
    <hangnum nr="844"/>
    <gatha type="1"> ‘‘Kallacittañca maṃ ñatvā, pasannaṃ suddhamānasaṃ;</gatha>
    <gatha type="last">Hito  sabbassa lokassa, anusāsi tathāgato.</gatha>
    <hangnum nr="845"/>
    <gatha type="1"> ‘‘Idaṃ dukkhanti maṃvoca, ayaṃ dukkhassa sambhavo;</gatha>
    <gatha type="last">Dukkha <note>[ayaṃ (sī. syā. pī.)]</note> nirodho maggo ca <note>[dukkhanirodho ca (syā.)]</note>, añjaso amatogadho.</gatha>
    <hangnum nr="846"/>
    <gatha type="1"> ‘‘Anukampakassa  kusalassa, ovādamhi ahaṃ ṭhitā;</gatha>
    <gatha type="last">Ajjhagā amataṃ santiṃ, nibbānaṃ padamaccutaṃ.</gatha>
    <hangnum nr="847"/>
    <gatha type="1"> ‘‘Sāhaṃ avaṭṭhitāpemā, dassane avikampinī;</gatha>
    <gatha type="last">Mūlajātāya saddhāya, dhītā buddhassa orasā.</gatha>
    <hangnum nr="848"/>
    <gatha type="1"> ‘‘Sāhaṃ  ramāmi kīḷāmi, modāmi akutobhayā;</gatha>
    <gatha type="last">Dibbamālaṃ dhārayāmi, pivāmi madhumaddavaṃ.</gatha>
    <hangnum nr="849"/>
    <gatha type="1"> ‘‘Saṭṭhituriyasahassāni, paṭibodhaṃ karonti me;</gatha>
    <gatha type="last">Āḷambo gaggaro bhīmo, sādhuvādī ca saṃsayo.</gatha>
    <hangnum nr="850"/>
    <gatha type="1"> ‘‘Pokkharo ca suphasso ca, vīṇāmokkhā ca nāriyo;</gatha>
    <gatha type="last">Nandā ceva sunandā ca, soṇadinnā sucimhitā.</gatha>
    <hangnum nr="851"/>
    <gatha type="1"> ‘‘Alambusā missakesī ca, puṇḍarīkātidāruṇī <note>[… ticāruṇī (sī.)]</note>;</gatha>
    <gatha type="last">Eṇīphassā suphassā <note>[supassā (syā. pī. ka.)]</note> ca, subhaddā <note>[saṃbhaddā (ka.)]</note> muduvādinī.</gatha>
    <hangnum nr="852"/>
    <gatha type="1"> ‘‘Etā caññā ca seyyāse, accharānaṃ pabodhikā;</gatha>
    <gatha type="last">Tā maṃ kālenupāgantvā, abhibhāsanti devatā.</gatha>
    <hangnum nr="853"/>
    <gatha type="1"> ‘‘Handa naccāma gāyāma, handa taṃ ramayāmase;</gatha>
    <gatha type="last">Nayidaṃ akatapuññānaṃ, katapuññānamevidaṃ.</gatha>
    <hangnum nr="854"/>
    <gatha type="1"> ‘‘Asokaṃ  nandanaṃ rammaṃ, tidasānaṃ mahāvanaṃ;</gatha>
    <gatha type="last">Sukhaṃ akatapuññānaṃ, idha natthi parattha ca.</gatha>
    <hangnum nr="855"/>
    <gatha type="1"> ‘‘Sukhañca katapuññānaṃ, idha ceva parattha ca;</gatha>
    <gatha type="2">Tesaṃ sahabyakāmānaṃ, kattabbaṃ kusalaṃ bahuṃ;</gatha>
    <gatha type="last">Katapuññā hi modanti, sagge bhogasamaṅgino.</gatha>
    <hangnum nr="856"/>
    <gatha type="1"> ‘‘Bahūnaṃ vata atthāya, uppajjanti tathāgatā;</gatha>
    <gatha type="2">Dakkhiṇeyyā manussānaṃ, puññakhettānamākarā;</gatha>
    <gatha type="last">Yattha kāraṃ karitvāna, sagge modanti dāyakā’’ti.</gatha>
    <centered>Rajjumālāvimānaṃ dvādasamaṃ.</centered>
    <centered>Mañjiṭṭhakavaggo catuttho niṭṭhito.</centered>
    <paragraph>Tassuddānaṃ  –</paragraph>
    <gatha type="1">Mañjiṭṭhā  pabhassarā nāgā, alomākañjikadāyikā;</gatha>
    <gatha type="2">Vihāracaturitthambā, pītā ucchuvandanarajjumālā ca;</gatha>
    <gatha type="last">Vaggo tena pavuccatīti.</gatha>
    <centered>Itthivimānaṃ samattaṃ.</centered>
  </text>
</tree>
