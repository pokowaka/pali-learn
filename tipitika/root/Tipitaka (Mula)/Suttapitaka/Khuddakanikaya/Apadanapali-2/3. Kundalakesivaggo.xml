<?xml version='1.0' encoding='UTF-8'?>
<tree text="3. Ku&#x1E47;&#x1E0D;alakes&#x12B;vaggo" target="text">
  <text>
    <subhead>1. Kuṇḍalakesātherīapadānaṃ</subhead>
    <hangnum nr="1"/>
    <gatha type="1"> ‘‘Padumuttaro  nāma jino, sabbadhammāna pāragū;</gatha>
    <gatha type="last">Ito satasahassamhi, kappe uppajji nāyako.</gatha>
    <hangnum nr="2"/>
    <gatha type="1"> ‘‘Tadāhaṃ haṃsavatiyaṃ, jātā seṭṭhikule ahuṃ;</gatha>
    <gatha type="last">Nānāratanapajjote, mahāsukhasamappitā.</gatha>
    <hangnum nr="3"/>
    <gatha type="1"> ‘‘Upetvā  taṃ mahāvīraṃ, assosiṃ dhammadesanaṃ;</gatha>
    <gatha type="last">Tato jātappasādāhaṃ, upesiṃ saraṇaṃ jinaṃ.</gatha>
    <hangnum nr="4"/>
    <gatha type="1"> ‘‘Tadā mahākāruṇiko, padumuttaranāmako;</gatha>
    <gatha type="last">Khippābhiññānamagganti, ṭhapesi bhikkhuniṃ subhaṃ.</gatha>
    <hangnum nr="5"/>
    <gatha type="1"> ‘‘Taṃ sutvā muditā hutvā, dānaṃ datvā mahesino;</gatha>
    <gatha type="last">Nipacca sirasā pāde, taṃ ṭhānamabhipatthayiṃ.</gatha>
    <hangnum nr="6"/>
    <gatha type="1"> ‘‘Anumodi mahāvīro, ‘bhadde yaṃ tebhipatthitaṃ;</gatha>
    <gatha type="last">Samijjhissati taṃ sabbaṃ, sukhinī hohi nibbutā.</gatha>
    <hangnum nr="7"/>
    <gatha type="1"> ‘‘‘Satasahassito kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="8"/>
    <gatha type="1"> ‘‘‘Tassa dhammesu dāyādā, orasā dhammanimmitā;</gatha>
    <gatha type="last">Bhaddākuṇḍalakesāti, hessati satthu sāvikā’.</gatha>
    <hangnum nr="9"/>
    <gatha type="1"> ‘‘Tena  kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="10"/>
    <gatha type="1"> ‘‘Tato cutā yāmamagaṃ, tatohaṃ tusitaṃ gatā;</gatha>
    <gatha type="last">Tato ca nimmānaratiṃ, vasavattipuraṃ tato.</gatha>
    <hangnum nr="11"/>
    <gatha type="1"> ‘‘Yattha yatthūpapajjāmi, tassa kammassa vāhasā;</gatha>
    <gatha type="last">Tattha tattheva rājūnaṃ, mahesittamakārayiṃ.</gatha>
    <hangnum nr="12"/>
    <gatha type="1"> ‘‘Tato  cutā manussesu, rājūnaṃ cakkavattinaṃ;</gatha>
    <gatha type="last">Maṇḍalīnañca rājūnaṃ, mahesittamakārayiṃ.</gatha>
    <hangnum nr="13"/>
    <gatha type="1"> ‘‘Sampattiṃ  anubhotvāna, devesu mānusesu ca;</gatha>
    <gatha type="last">Sabbattha sukhitā hutvā, nekakappesu saṃsariṃ.</gatha>
    <hangnum nr="14"/>
    <gatha type="1"> ‘‘Imamhi bhaddake kappe, brahmabandhu mahāyaso;</gatha>
    <gatha type="last">Kassapo nāma gottena, uppajji vadataṃ varo.</gatha>
    <hangnum nr="15"/>
    <gatha type="1"> ‘‘Upaṭṭhāko mahesissa, tadā āsi narissaro;</gatha>
    <gatha type="last">Kāsirājā kikī nāma, bārāṇasipuruttame.</gatha>
    <hangnum nr="16"/>
    <gatha type="1"> ‘‘Tassa dhītā catutthāsiṃ, bhikkhudāyīti vissutā;</gatha>
    <gatha type="last">Dhammaṃ sutvā jinaggassa, pabbajjaṃ samarocayiṃ.</gatha>
    <hangnum nr="17"/>
    <gatha type="1"> ‘‘Anujāni na no tāto, agāreva tadā mayaṃ;</gatha>
    <gatha type="last">Vīsavassasahassāni, vicarimha atanditā.</gatha>
    <hangnum nr="18"/>
    <gatha type="1"> ‘‘Komāribrahmacariyaṃ, rājakaññā sukhedhitā;</gatha>
    <gatha type="last">Buddhopaṭṭhānaniratā, muditā satta dhītaro.</gatha>
    <hangnum nr="19"/>
    <gatha type="1"> ‘‘Samaṇī  samaṇaguttā ca, bhikkhunī bhikkhudāyikā;</gatha>
    <gatha type="last">Dhammā ceva sudhammā ca, sattamī saṅghadāyikā.</gatha>
    <hangnum nr="20"/>
    <gatha type="1"> ‘‘Khemā  uppalavaṇṇā ca, paṭācārā ahaṃ tadā;</gatha>
    <gatha type="last">Kisāgotamī dhammadinnā, visākhā hoti sattamī.</gatha>
    <hangnum nr="21"/>
    <gatha type="1"> ‘‘Tehi kammehi sukatehi, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="22"/>
    <gatha type="1"> ‘‘Pacchime ca bhave dāni, giribbajapuruttame;</gatha>
    <gatha type="last">Jātā seṭṭhikule phīte, yadāhaṃ yobbane ṭhitā.</gatha>
    <hangnum nr="23"/>
    <gatha type="1"> ‘‘Coraṃ vadhatthaṃ nīyantaṃ, disvā rattā tahiṃ ahaṃ;</gatha>
    <gatha type="last">Pitā me taṃ sahassena, mocayitvā vadhā tato.</gatha>
    <hangnum nr="24"/>
    <gatha type="1"> ‘‘Adāsi tassa maṃ tāto, viditvāna manaṃ mama;</gatha>
    <gatha type="last">Tassāhamāsiṃ visaṭṭhā, atīva dayitā hitā.</gatha>
    <hangnum nr="25"/>
    <gatha type="1"> ‘‘So me bhūsanalobhena, balimajjhāsayo <note>[khalitajjhāsayo (sī.), baliṃ paccāharaṃ (syā.), mālapacchāhataṃ (pī.)]</note> diso;</gatha>
    <gatha type="last">Corappapātaṃ netvāna, pabbataṃ cetayī vadhaṃ.</gatha>
    <hangnum nr="26"/>
    <gatha type="1"> ‘‘Tadāhaṃ  paṇamitvāna, sattukaṃ sukatañjalī;</gatha>
    <gatha type="last">Rakkhantī attano pāṇaṃ, idaṃ vacanamabraviṃ.</gatha>
    <hangnum nr="27"/>
    <gatha type="1"> ‘‘‘Idaṃ suvaṇṇakeyūraṃ, muttā veḷuriyā bahū;</gatha>
    <gatha type="last">Sabbaṃ harassu <note>[varassu (ka.)]</note> bhaddante, mañca dāsīti sāvaya’.</gatha>
    <hangnum nr="28"/>
    <gatha type="1"> ‘‘‘Oropayassu kalyāṇī, mā bāḷhaṃ paridevasi;</gatha>
    <gatha type="last">Na cāhaṃ abhijānāmi, ahantvā dhanamābhataṃ’.</gatha>
    <hangnum nr="29"/>
    <gatha type="1"> ‘‘‘Yato  sarāmi attānaṃ, yato pattosmi viññutaṃ;</gatha>
    <gatha type="last">Na cāhaṃ abhijānāmi, aññaṃ piyataraṃ tayā’.</gatha>
    <hangnum nr="30"/>
    <gatha type="1"> ‘‘‘Ehi taṃ upagūhissaṃ, katvāna taṃ padakkhiṇaṃ;</gatha>
    <gatha type="last">Na ca dāni puno atthi <note>[taṃ vandāmi puna natthi (syā.)]</note>, mama tuyhañca saṅgamo.</gatha>
    <hangnum nr="31"/>
    <gatha type="1"> ‘‘‘Na hi sabbesu ṭhānesu, puriso hoti paṇḍito;</gatha>
    <gatha type="last">Itthīpi paṇḍitā hoti, tattha tattha vicakkhaṇā.</gatha>
    <hangnum nr="32"/>
    <gatha type="1"> ‘‘‘Na hi sabbesu ṭhānesu, puriso hoti paṇḍito;</gatha>
    <gatha type="last">Itthīpi paṇḍitā hoti, lahuṃ atthavicintikā.</gatha>
    <hangnum nr="33"/>
    <gatha type="1"> ‘‘‘Lahuñca  vata khippañca, nikaṭṭhe <note>[nekatthe (sī. syā.)]</note> samacetayiṃ;</gatha>
    <gatha type="last">Migaṃ uṇṇā yathā evaṃ <note>[cittapuṇṇāya tāneva (syā.), migaṃ puṇṇāya teneva (pī.)]</note>, tadāhaṃ sattukaṃ vadhiṃ.</gatha>
    <hangnum nr="34"/>
    <gatha type="1"> ‘‘‘Yo ca uppatitaṃ atthaṃ, na khippamanubujjhati;</gatha>
    <gatha type="last">So haññate mandamati, corova girigabbhare.</gatha>
    <hangnum nr="35"/>
    <gatha type="1"> ‘‘‘Yo ca uppatitaṃ atthaṃ, khippameva nibodhati;</gatha>
    <gatha type="last">Muccate sattusambādhā, tadāhaṃ sattukā yathā’.</gatha>
    <hangnum nr="36"/>
    <gatha type="1"> ‘‘Tadāhaṃ pātayitvāna, giriduggamhi sattukaṃ;</gatha>
    <gatha type="last">Santikaṃ setavatthānaṃ, upetvā pabbajiṃ ahaṃ.</gatha>
    <hangnum nr="37"/>
    <gatha type="1"> ‘‘Saṇḍāsena ca kese me, luñcitvā sabbaso tadā;</gatha>
    <gatha type="last">Pabbajitvāna samayaṃ, ācikkhiṃsu nirantaraṃ.</gatha>
    <hangnum nr="38"/>
    <gatha type="1"> ‘‘Tato taṃ uggahetvāhaṃ, nisīditvāna ekikā;</gatha>
    <gatha type="last">Samayaṃ taṃ vicintesiṃ, suvāno mānusaṃ karaṃ.</gatha>
    <hangnum nr="39"/>
    <gatha type="1"> ‘‘Chinnaṃ  gayha samīpe me, pātayitvā apakkami;</gatha>
    <gatha type="last">Disvā nimittamalabhiṃ, hatthaṃ taṃ puḷavākulaṃ.</gatha>
    <hangnum nr="40"/>
    <gatha type="1"> ‘‘Tato  uṭṭhāya saṃviggā, apucchiṃ sahadhammike;</gatha>
    <gatha type="last">Te avocuṃ vijānanti, taṃ atthaṃ sakyabhikkhavo.</gatha>
    <hangnum nr="41"/>
    <gatha type="1"> ‘‘Sāhaṃ tamatthaṃ pucchissaṃ, upetvā buddhasāvake;</gatha>
    <gatha type="last">Te mamādāya gacchiṃsu, buddhaseṭṭhassa santikaṃ.</gatha>
    <hangnum nr="42"/>
    <gatha type="1"> ‘‘So me dhammamadesesi, khandhāyatanadhātuyo;</gatha>
    <gatha type="last">Asubhāniccadukkhāti, anattāti ca nāyako.</gatha>
    <hangnum nr="43"/>
    <gatha type="1"> ‘‘Tassa dhammaṃ suṇitvāhaṃ, dhammacakkhuṃ visodhayiṃ;</gatha>
    <gatha type="last">Tato viññātasaddhammā, pabbajjaṃ upasampadaṃ.</gatha>
    <hangnum nr="44"/>
    <gatha type="1"> ‘‘Āyācito tadā āha, ‘ehi bhadde’ti nāyako;</gatha>
    <gatha type="last">Tadāhaṃ upasampannā, parittaṃ toyamaddasaṃ.</gatha>
    <hangnum nr="45"/>
    <gatha type="1"> ‘‘Pādapakkhālanenāhaṃ , ñatvā saudayabbayaṃ;</gatha>
    <gatha type="last">Tathā sabbepi saṅkhāre, īdisaṃ cintayiṃ <note>[saṅkhārā, iti saṃcintayiṃ (sī. syā. pī.)]</note> tadā.</gatha>
    <hangnum nr="46"/>
    <gatha type="1"> ‘‘Tato cittaṃ vimucci me, anupādāya sabbaso;</gatha>
    <gatha type="last">Khippābhiññānamaggaṃ me, tadā paññāpayī jino.</gatha>
    <hangnum nr="47"/>
    <gatha type="1"> ‘‘Iddhīsu ca vasī homi, dibbāya sotadhātuyā;</gatha>
    <gatha type="last">Paracittāni jānāmi, satthusāsanakārikā.</gatha>
    <hangnum nr="48"/>
    <gatha type="1"> ‘‘Pubbenivāsaṃ jānāmi, dibbacakkhu visodhitaṃ;</gatha>
    <gatha type="last">Khepetvā āsave sabbe, visuddhāsiṃ sunimmalā.</gatha>
    <hangnum nr="49"/>
    <gatha type="1"> ‘‘Pariciṇṇo  mayā satthā, kataṃ buddhassa sāsanaṃ;</gatha>
    <gatha type="last">Ohito garuko bhāro, bhavanetti samūhatā.</gatha>
    <hangnum nr="50"/>
    <gatha type="1"> ‘‘Yassatthāya pabbajitā, agārasmānagāriyaṃ;</gatha>
    <gatha type="last">So me attho anuppatto, sabbasaṃyojanakkhayo.</gatha>
    <hangnum nr="51"/>
    <gatha type="1"> ‘‘Atthadhammaniruttīsu, paṭibhāne tatheva ca;</gatha>
    <gatha type="last">Ñāṇaṃ me vimalaṃ suddhaṃ, buddhaseṭṭhassa sāsane.</gatha>
    <hangnum nr="52"/>
    <gatha type="1"> ‘‘Kilesā  jhāpitā mayhaṃ, bhavā sabbe samūhatā;</gatha>
    <gatha type="last">Nāgīva bandhanaṃ chetvā, viharāmi anāsavā.</gatha>
    <hangnum nr="53"/>
    <gatha type="1"> ‘‘Svāgataṃ vata me āsi, mama buddhassa santike;</gatha>
    <gatha type="last">Tisso vijjā anuppattā, kataṃ buddhassa sāsanaṃ.</gatha>
    <hangnum nr="54"/>
    <gatha type="1"> ‘‘Paṭisambhidā  catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ bhaddākuṇḍalakesā bhikkhunī imā gāthāyo abhāsitthāti.</paragraph>
    <centered>Kuṇḍalakesātheriyāpadānaṃ paṭhamaṃ.</centered>
    <subhead>2. Kisāgotamītherīapadānaṃ</subhead>
    <hangnum nr="55"/>
    <gatha type="1"> ‘‘Padumuttaro nāma jino, sabbadhammāna pāragū;</gatha>
    <gatha type="last">Ito satasahassamhi, kappe uppajji nāyako.</gatha>
    <hangnum nr="56"/>
    <gatha type="1"> ‘‘Tadāhaṃ  haṃsavatiyaṃ, jātā aññatare kule;</gatha>
    <gatha type="last">Upetvā taṃ naravaraṃ, saraṇaṃ samupāgamiṃ.</gatha>
    <hangnum nr="57"/>
    <gatha type="1"> ‘‘Dhammañca tassa assosiṃ, catusaccūpasañhitaṃ;</gatha>
    <gatha type="last">Madhuraṃ paramassādaṃ, vaṭṭasantisukhāvahaṃ <note>[cittasanti … (syā.)]</note>.</gatha>
    <hangnum nr="58"/>
    <gatha type="1"> ‘‘Tadā ca bhikkhuniṃ vīro, lūkhacīvaradhāriniṃ;</gatha>
    <gatha type="last">Ṭhapento etadaggamhi, vaṇṇayī purisuttamo.</gatha>
    <hangnum nr="59"/>
    <gatha type="1"> ‘‘Janetvānappakaṃ  pītiṃ, sutvā bhikkhuniyā guṇe;</gatha>
    <gatha type="last">Kāraṃ katvāna buddhassa, yathāsatti yathābalaṃ.</gatha>
    <hangnum nr="60"/>
    <gatha type="1"> ‘‘Nipacca munivaraṃ taṃ, taṃ ṭhānamabhipatthayiṃ;</gatha>
    <gatha type="last">Tadānumodi sambuddho, ṭhānalābhāya nāyako.</gatha>
    <hangnum nr="61"/>
    <gatha type="1"> ‘‘‘Satasahassito kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="62"/>
    <gatha type="1"> ‘‘‘Tassa dhammesu dāyādā, orasā dhammanimmitā;</gatha>
    <gatha type="last">Kisāgotamī <note>[gotamī nāma (sī. ka.)]</note> nāmena, hessati satthu sāvikā’.</gatha>
    <hangnum nr="63"/>
    <gatha type="1"> ‘‘Taṃ  sutvā muditā hutvā, yāvajīvaṃ tadā jinaṃ;</gatha>
    <gatha type="last">Mettacittā paricariṃ, paccayehi vināyakaṃ.</gatha>
    <hangnum nr="64"/>
    <gatha type="1"> ‘‘Tena kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="65"/>
    <gatha type="1"> ‘‘Imamhi  bhaddake kappe, brahmabandhu mahāyaso;</gatha>
    <gatha type="last">Kassapo nāma gottena, uppajji vadataṃ varo.</gatha>
    <hangnum nr="66"/>
    <gatha type="1"> ‘‘Upaṭṭhāko  mahesissa, tadā āsi narissaro;</gatha>
    <gatha type="last">Kāsirājā kikī nāma, bārāṇasipuruttame.</gatha>
    <hangnum nr="67"/>
    <gatha type="1"> ‘‘Pañcamī tassa dhītāsiṃ, dhammā nāmena vissutā;</gatha>
    <gatha type="last">Dhammaṃ sutvā jinaggassa, pabbajjaṃ samarocayiṃ.</gatha>
    <hangnum nr="68"/>
    <gatha type="1"> ‘‘Anujāni na no tāto, agāreva tadā mayaṃ;</gatha>
    <gatha type="last">Vīsavassasahassāni, vicarimha atanditā.</gatha>
    <hangnum nr="69"/>
    <gatha type="1"> ‘‘Komāribrahmacariyaṃ, rājakaññā sukhedhitā;</gatha>
    <gatha type="last">Buddhopaṭṭhānaniratā, muditā satta dhītaro.</gatha>
    <hangnum nr="70"/>
    <gatha type="1"> ‘‘Samaṇī samaṇaguttā ca, bhikkhunī bhikkhudāyikā;</gatha>
    <gatha type="last">Dhammā ceva sudhammā ca, sattamī saṅghadāyikā.</gatha>
    <hangnum nr="71"/>
    <gatha type="1"> ‘‘Khemā uppalavaṇṇā ca, paṭācārā ca kuṇḍalā;</gatha>
    <gatha type="last">Ahañca dhammadinnā ca, visākhā hoti sattamī.</gatha>
    <hangnum nr="72"/>
    <gatha type="1"> ‘‘Tehi kammehi sukatehi, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="73"/>
    <gatha type="1"> ‘‘Pacchime ca bhave dāni, jātā seṭṭhikule ahaṃ;</gatha>
    <gatha type="last">Duggate adhane naṭṭhe <note>[nīce (syā.), niddhe (pī.)]</note>, gatā ca sadhanaṃ kulaṃ.</gatha>
    <hangnum nr="74"/>
    <gatha type="1"> ‘‘Patiṃ ṭhapetvā sesā me, dessanti adhanā iti;</gatha>
    <gatha type="last">Yadā ca pasūtā <note>[sasutā (sī. pī.)]</note> āsiṃ, sabbesaṃ dayitā tadā.</gatha>
    <hangnum nr="75"/>
    <gatha type="1"> ‘‘Yadā  so taruṇo bhaddo <note>[putto (sī. syā.)]</note>, komalako <note>[komārako (syā.), komalaṅgo (sī. pī.)]</note> sukhedhito;</gatha>
    <gatha type="last">Sapāṇamiva kanto me, tadā yamavasaṃ gato.</gatha>
    <hangnum nr="76"/>
    <gatha type="1"> ‘‘Sokaṭṭā  dīnavadanā , assunettā rudammukhā;</gatha>
    <gatha type="last">Mataṃ kuṇapamādāya, vilapantī gamāmahaṃ.</gatha>
    <hangnum nr="77"/>
    <gatha type="1"> ‘‘Tadā ekena sandiṭṭhā, upetvābhisakkuttamaṃ;</gatha>
    <gatha type="last">Avocaṃ dehi bhesajjaṃ, puttasañjīvananti bho.</gatha>
    <hangnum nr="78"/>
    <gatha type="1"> ‘‘Na vijjante matā yasmiṃ, gehe siddhatthakaṃ tato;</gatha>
    <gatha type="last">Āharāti jino āha, vinayopāyakovido.</gatha>
    <hangnum nr="79"/>
    <gatha type="1"> ‘‘Tadā  gamitvā sāvatthiṃ, na labhiṃ tādisaṃ gharaṃ;</gatha>
    <gatha type="last">Kuto siddhatthakaṃ tasmā, tato laddhā satiṃ ahaṃ.</gatha>
    <hangnum nr="80"/>
    <gatha type="1"> ‘‘Kuṇapaṃ chaḍḍayitvāna, upesiṃ lokanāyakaṃ;</gatha>
    <gatha type="last">Dūratova mamaṃ disvā, avoca madhurassaro.</gatha>
    <hangnum nr="81"/>
    <gatha type="1"> ‘‘‘Yo ca vassasataṃ jīve, apassaṃ udayabbayaṃ;</gatha>
    <gatha type="last">Ekāhaṃ jīvitaṃ seyyo, passato udayabbayaṃ.</gatha>
    <hangnum nr="82"/>
    <gatha type="1"> ‘‘‘Na gāmadhammo nigamassa dhammo, na cāpiyaṃ ekakulassa dhammo;</gatha>
    <gatha type="last">Sabbassa lokassa sadevakassa, eseva dhammo yadidaṃ aniccatā’.</gatha>
    <hangnum nr="83"/>
    <gatha type="1"> ‘‘Sāhaṃ sutvānimā <note>[sahasutvānimā (ka.)]</note> gāthā, dhammacakkhuṃ visodhayiṃ;</gatha>
    <gatha type="last">Tato viññātasaddhammā, pabbajiṃ anagāriyaṃ.</gatha>
    <hangnum nr="84"/>
    <gatha type="1"> ‘‘Tathā pabbajitā santī, yuñjantī jinasāsane;</gatha>
    <gatha type="last">Na cireneva kālena, arahattamapāpuṇiṃ.</gatha>
    <hangnum nr="85"/>
    <gatha type="1"> ‘‘Iddhīsu  ca vasī homi, dibbāya sotadhātuyā;</gatha>
    <gatha type="last">Paracittāni jānāmi, satthusāsanakārikā.</gatha>
    <hangnum nr="86"/>
    <gatha type="1"> ‘‘Pubbenivāsaṃ jānāmi, dibbacakkhu visodhitaṃ;</gatha>
    <gatha type="last">Khepetvā āsave sabbe, visuddhāsiṃ sunimmalā.</gatha>
    <hangnum nr="87"/>
    <gatha type="1"> ‘‘Pariciṇṇo mayā satthā, kataṃ buddhassa sāsanaṃ;</gatha>
    <gatha type="last">Ohito garuko bhāro, bhavanetti samūhatā.</gatha>
    <hangnum nr="88"/>
    <gatha type="1"> ‘‘Yassatthāya  pabbajitā, agārasmānagāriyaṃ;</gatha>
    <gatha type="last">So me attho anuppatto, sabbasaṃyojanakkhayo.</gatha>
    <hangnum nr="89"/>
    <gatha type="1"> ‘‘Atthadhammaniruttīsu, paṭibhāne tatheva ca;</gatha>
    <gatha type="last">Ñāṇaṃ me vimalaṃ suddhaṃ, buddhaseṭṭhassa vāhasā.</gatha>
    <hangnum nr="90"/>
    <gatha type="1"> ‘‘Saṅkārakūṭā āhitvā, susānā rathiyāpi ca;</gatha>
    <gatha type="last">Tato saṅghāṭikaṃ katvā, lūkhaṃ dhāremi cīvaraṃ.</gatha>
    <hangnum nr="91"/>
    <gatha type="1"> ‘‘Jino tasmiṃ guṇe tuṭṭho, lūkhacīvaradhāraṇe;</gatha>
    <gatha type="last">Ṭhapesi etadaggamhi, parisāsu vināyako.</gatha>
    <hangnum nr="92"/>
    <gatha type="1"> ‘‘Kilesā  jhāpitā mayhaṃ…pe… viharāmi anāsavā.</gatha>
    <hangnum nr="93"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="94"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ  sudaṃ kisāgotamī bhikkhunī imā gāthāyo abhāsitthāti.</paragraph>
    <centered>Kisāgotamītheriyāpadānaṃ dutiyaṃ.</centered>
    <subhead>3. Dhammadinnātherīapadānaṃ</subhead>
    <hangnum nr="95"/>
    <gatha type="1"> ‘‘Padumuttaro nāma jino, sabbadhammāna pāragū;</gatha>
    <gatha type="last">Ito satasahassamhi, kappe uppajji nāyako.</gatha>
    <hangnum nr="96"/>
    <gatha type="1"> ‘‘Tadāhaṃ haṃsavatiyaṃ, kule aññatare ahuṃ;</gatha>
    <gatha type="last">Parakammakārī āsiṃ, nipakā sīlasaṃvutā.</gatha>
    <hangnum nr="97"/>
    <gatha type="1"> ‘‘Padumuttarabuddhassa, sujāto aggasāvako;</gatha>
    <gatha type="last">Vihārā abhinikkhamma, piṇḍapātāya <note>[pattamādāya (ka.)]</note> gacchati.</gatha>
    <hangnum nr="98"/>
    <gatha type="1"> ‘‘Ghaṭaṃ gahetvā gacchantī, tadā udakahārikā;</gatha>
    <gatha type="last">Taṃ disvā adadaṃ pūpaṃ, pasannā sehi pāṇibhi.</gatha>
    <hangnum nr="99"/>
    <gatha type="1"> ‘‘Paṭiggahetvā tattheva, nisinno paribhuñji so;</gatha>
    <gatha type="last">Tato netvāna taṃ gehaṃ, adāsiṃ tassa bhojanaṃ.</gatha>
    <hangnum nr="100"/>
    <gatha type="1"> ‘‘Tato  me ayyako tuṭṭho, akarī suṇisaṃ sakaṃ;</gatha>
    <gatha type="last">Sassuyā saha gantvāna, sambuddhaṃ abhivādayiṃ.</gatha>
    <hangnum nr="101"/>
    <gatha type="1"> ‘‘Tadā so dhammakathikaṃ, bhikkhuniṃ parikittayaṃ;</gatha>
    <gatha type="last">Ṭhapesi etadaggamhi, taṃ sutvā muditā ahaṃ.</gatha>
    <hangnum nr="102"/>
    <gatha type="1"> ‘‘Nimantayitvā  sugataṃ, sasaṅghaṃ lokanāyakaṃ;</gatha>
    <gatha type="last">Mahādānaṃ daditvāna, taṃ ṭhānamabhipatthayiṃ.</gatha>
    <hangnum nr="103"/>
    <gatha type="1"> ‘‘Tato  maṃ sugato āha, ghananinnādasussaro <note>[ghananinnādasussare (ka.)]</note>;</gatha>
    <gatha type="last">‘Mamupaṭṭhānanirate, sasaṅghaparivesike.</gatha>
    <hangnum nr="104"/>
    <gatha type="1"> ‘‘‘Saddhammassavane  yutte, guṇavaddhitamānase;</gatha>
    <gatha type="last">Bhadde bhavassu muditā, lacchase paṇidhīphalaṃ.</gatha>
    <hangnum nr="105"/>
    <gatha type="1"> ‘‘‘Satasahassito kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="106"/>
    <gatha type="1"> ‘‘‘Tassa dhammesu dāyādā, orasā dhammanimmitā;</gatha>
    <gatha type="last">Dhammadinnāti nāmena, hessati satthu sāvikā’.</gatha>
    <hangnum nr="107"/>
    <gatha type="1"> ‘‘Taṃ sutvā muditā hutvā, yāvajīvaṃ mahāmuniṃ;</gatha>
    <gatha type="last">Mettacittā paricariṃ, paccayehi vināyakaṃ.</gatha>
    <hangnum nr="108"/>
    <gatha type="1"> ‘‘Tena kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="109"/>
    <gatha type="1"> ‘‘Imamhi bhaddake kappe, brahmabandhu mahāyaso;</gatha>
    <gatha type="last">Kassapo nāma gottena, uppajji vadataṃ varo.</gatha>
    <hangnum nr="110"/>
    <gatha type="1"> ‘‘Upaṭṭhāko mahesissa, tadā āsi narissaro;</gatha>
    <gatha type="last">Kāsirājā kikī nāma, bārāṇasipuruttame.</gatha>
    <hangnum nr="111"/>
    <gatha type="1"> ‘‘Chaṭṭhā tassāsahaṃ dhītā, sudhammā iti vissutā;</gatha>
    <gatha type="last">Dhammaṃ sutvā jinaggassa, pabbajjaṃ samarocayiṃ.</gatha>
    <hangnum nr="112"/>
    <gatha type="1"> ‘‘Anujāni na no tāto, agāreva tadā mayaṃ;</gatha>
    <gatha type="last">Vīsavassasahassāni, vicarimha atanditā.</gatha>
    <centered>Tatiyaṃ bhāṇavāraṃ.</centered>
    <hangnum nr="113"/>
    <gatha type="1"> ‘‘Komāribrahmacariyaṃ , rājakaññā sukhedhitā;</gatha>
    <gatha type="last">Buddhopaṭṭhānaniratā, muditā satta dhītaro.</gatha>
    <hangnum nr="114"/>
    <gatha type="1"> ‘‘Samaṇī samaṇaguttā ca, bhikkhunī bhikkhudāyikā;</gatha>
    <gatha type="last">Dhammā ceva sudhammā ca, sattamī saṅghadāyikā.</gatha>
    <hangnum nr="115"/>
    <gatha type="1"> ‘‘Khemā uppalavaṇṇā ca, paṭācārā ca kuṇḍalā;</gatha>
    <gatha type="last">Gotamī ca ahañceva, visākhā hoti sattamī.</gatha>
    <hangnum nr="116"/>
    <gatha type="1"> ‘‘Tehi kammehi sukatehi, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="117"/>
    <gatha type="1"> ‘‘Pacchime  ca bhave dāni, giribbajapuruttame;</gatha>
    <gatha type="last">Jātā seṭṭhikule phīte, sabbakāmasamiddhine.</gatha>
    <hangnum nr="118"/>
    <gatha type="1"> ‘‘Yadā rūpaguṇūpetā, paṭhame yobbane ṭhitā;</gatha>
    <gatha type="last">Tadā parakulaṃ gantvā, vasiṃ sukhasamappitā.</gatha>
    <hangnum nr="119"/>
    <gatha type="1"> ‘‘Upetvā lokasaraṇaṃ, suṇitvā dhammadesanaṃ;</gatha>
    <gatha type="last">Anāgāmiphalaṃ patto, sāmiko me subuddhimā.</gatha>
    <hangnum nr="120"/>
    <gatha type="1"> ‘‘Tadāhaṃ anujānetvā, pabbajiṃ anagāriyaṃ;</gatha>
    <gatha type="last">Na cireneva kālena, arahattamapāpuṇiṃ.</gatha>
    <hangnum nr="121"/>
    <gatha type="1"> ‘‘Tadā upāsako so maṃ, upagantvā apucchatha;</gatha>
    <gatha type="last">Gambhīre nipuṇe pañhe, te sabbe byākariṃ ahaṃ.</gatha>
    <hangnum nr="122"/>
    <gatha type="1"> ‘‘Jino tasmiṃ guṇe tuṭṭho, etadagge ṭhapesi maṃ;</gatha>
    <gatha type="last">‘Bhikkhuniṃ dhammakathikaṃ, nāññaṃ passāmi edisiṃ.</gatha>
    <hangnum nr="123"/>
    <gatha type="1"> ‘Dhammadinnā  yathā dhīrā, evaṃ dhāretha bhikkhavo’;</gatha>
    <gatha type="last">‘‘Evāhaṃ paṇḍitā homi <note>[jātā (sī.), nāma (syā.)]</note>, nāyakenānukampitā.</gatha>
    <hangnum nr="124"/>
    <gatha type="1"> ‘‘Pariciṇṇo mayā satthā, kataṃ buddhassa sāsanaṃ;</gatha>
    <gatha type="last">Ohito garuko bhāro, bhavanetti samūhatā.</gatha>
    <hangnum nr="125"/>
    <gatha type="1"> ‘‘Yassatthāya pabbajitā, agārasmānagāriyaṃ;</gatha>
    <gatha type="last"/>
    <paragraph>So me attho anuppatto, sabbasaṃyojanakkhayo.</paragraph>
    <hangnum nr="126"/>
    <gatha type="1"> ‘‘Iddhīsu  ca vasī homi, dibbāya sotadhātuyā;</gatha>
    <gatha type="last">Paracittāni jānāmi, satthusāsanakārikā.</gatha>
    <hangnum nr="127"/>
    <gatha type="1"> ‘‘Pubbenivāsaṃ jānāmi, dibbacakkhu visodhitaṃ;</gatha>
    <gatha type="last">Khepetvā āsave sabbe, visuddhāsiṃ sunimmalā.</gatha>
    <hangnum nr="128"/>
    <gatha type="1"> ‘‘Kilesā jhāpitā mayhaṃ…pe… viharāmi anāsavā.</gatha>
    <hangnum nr="129"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="130"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ dhammadinnā bhikkhunī imā gāthāyo abhāsitthāti.</paragraph>
    <centered>Dhammadinnātheriyāpadānaṃ tatiyaṃ.</centered>
    <subhead>4. Sakulātherīapadānaṃ</subhead>
    <hangnum nr="131"/>
    <gatha type="1"> ‘‘Padumuttaro  nāma jino, sabbadhammāna pāragū;</gatha>
    <gatha type="last">Ito satasahassamhi, kappe uppajji nāyako.</gatha>
    <hangnum nr="132"/>
    <gatha type="1"> ‘‘Hitāya sabbasattānaṃ, sukhāya vadataṃ varo;</gatha>
    <gatha type="last">Atthāya purisājañño, paṭipanno sadevake.</gatha>
    <hangnum nr="133"/>
    <gatha type="1"> ‘‘Yasaggapatto  sirimā, kittivaṇṇagato jino;</gatha>
    <gatha type="last">Pūjito sabbalokassa, disāsabbāsu vissuto.</gatha>
    <hangnum nr="134"/>
    <gatha type="1"> ‘‘Uttiṇṇavicikiccho so, vītivattakathaṃkatho;</gatha>
    <gatha type="last">Sampuṇṇamanasaṅkappo, patto sambodhimuttamaṃ.</gatha>
    <hangnum nr="135"/>
    <gatha type="1"> ‘‘Anuppannassa maggassa, uppādetā naruttamo;</gatha>
    <gatha type="last">Anakkhātañca akkhāsi, asañjātañca sañjanī.</gatha>
    <hangnum nr="136"/>
    <gatha type="1"> ‘‘Maggaññū ca maggavidū, maggakkhāyī narāsabho;</gatha>
    <gatha type="last">Maggassa kusalo satthā, sārathīnaṃ varuttamo.</gatha>
    <hangnum nr="137"/>
    <gatha type="1"> ‘‘Mahākāruṇiko satthā, dhammaṃ desesi nāyako;</gatha>
    <gatha type="last">Nimugge kāmapaṅkamhi, samuddharati pāṇine.</gatha>
    <hangnum nr="138"/>
    <gatha type="1"> ‘‘Tadāhaṃ haṃsavatiyaṃ, jātā khattiyanandanā;</gatha>
    <gatha type="last">Surūpā sadhanā cāpi, dayitā ca sirīmatī.</gatha>
    <hangnum nr="139"/>
    <gatha type="1"> ‘‘Ānandassa  mahārañño, dhītā paramasobhaṇā;</gatha>
    <gatha type="last">Vemātā <note>[vemātu (sī.)]</note> bhaginī cāpi, padumuttaranāmino.</gatha>
    <hangnum nr="140"/>
    <gatha type="1"> ‘‘Rājakaññāhi  sahitā, sabbābharaṇabhūsitā;</gatha>
    <gatha type="last">Upāgamma mahāvīraṃ, assosiṃ dhammadesanaṃ.</gatha>
    <hangnum nr="141"/>
    <gatha type="1"> ‘‘Tadā hi so lokagaru, bhikkhuniṃ dibbacakkhukaṃ;</gatha>
    <gatha type="last">Kittayaṃ parisāmajjhe <note>[catuparisāya majjhe (syā.)]</note>, aggaṭṭhāne ṭhapesi taṃ.</gatha>
    <hangnum nr="142"/>
    <gatha type="1"> ‘‘Suṇitvā tamahaṃ haṭṭhā, dānaṃ datvāna satthuno;</gatha>
    <gatha type="last">Pūjitvāna ca sambuddhaṃ, dibbacakkhuṃ apatthayiṃ.</gatha>
    <hangnum nr="143"/>
    <gatha type="1"> ‘‘Tato avoca maṃ satthā, ‘nande lacchasi patthitaṃ;</gatha>
    <gatha type="last">Padīpadhammadānānaṃ, phalametaṃ sunicchitaṃ.</gatha>
    <hangnum nr="144"/>
    <gatha type="1"> ‘‘‘Satasahassito  kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="145"/>
    <gatha type="1"> ‘‘‘Tassa dhammesu dāyādā, orasā dhammanimmitā;</gatha>
    <gatha type="last">Sakulā nāma nāmena <note>[sakulāti ca nāmena (syā.)]</note>, hessati satthu sāvikā’.</gatha>
    <hangnum nr="146"/>
    <gatha type="1"> ‘‘Tena  kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="147"/>
    <gatha type="1"> ‘‘Imamhi bhaddake kappe, brahmabandhu mahāyaso;</gatha>
    <gatha type="last">Kassapo nāma gottena, uppajji vadataṃ varo.</gatha>
    <hangnum nr="148"/>
    <gatha type="1"> ‘‘Paribbājakinī āsiṃ, tadāhaṃ ekacārinī;</gatha>
    <gatha type="last">Bhikkhāya vicaritvāna, alabhiṃ telamattakaṃ.</gatha>
    <hangnum nr="149"/>
    <gatha type="1"> ‘‘Tena dīpaṃ padīpetvā, upaṭṭhiṃ sabbasaṃvariṃ;</gatha>
    <gatha type="last">Cetiyaṃ dvipadaggassa <note>[dipadaggassa (sī. syā. pī.)]</note>, vippasannena cetasā.</gatha>
    <hangnum nr="150"/>
    <gatha type="1"> ‘‘Tena  kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="151"/>
    <gatha type="1"> ‘‘Yattha yatthūpapajjāmi, tassa kammassa vāhasā;</gatha>
    <gatha type="last">Pajjalanti <note>[sañjalanti (syā. ka.), saṃcaranti (pī.)]</note> mahādīpā, tattha tattha gatāya me.</gatha>
    <hangnum nr="152"/>
    <gatha type="1"> ‘‘Tirokuṭṭaṃ  tiroselaṃ, samatiggayha pabbataṃ;</gatha>
    <gatha type="last">Passāmahaṃ yadicchāmi, dīpadānassidaṃ phalaṃ.</gatha>
    <hangnum nr="153"/>
    <gatha type="1"> ‘‘Visuddhanayanā homi, yasasā ca jalāmahaṃ;</gatha>
    <gatha type="last">Saddhāpaññāvatī ceva, dīpadānassidaṃ phalaṃ.</gatha>
    <hangnum nr="154"/>
    <gatha type="1"> ‘‘Pacchime ca bhave dāni, jātā vippakule ahaṃ;</gatha>
    <gatha type="last">Pahūtadhanadhaññamhi, mudite rājapūjite.</gatha>
    <hangnum nr="155"/>
    <gatha type="1"> ‘‘Ahaṃ sabbaṅgasampannā, sabbābharaṇabhūsitā;</gatha>
    <gatha type="last">Purappavese sugataṃ, vātapāne ṭhitā ahaṃ.</gatha>
    <hangnum nr="156"/>
    <gatha type="1"> ‘‘Disvā jalantaṃ yasasā, devamanussasakkataṃ;</gatha>
    <gatha type="last">Anubyañjanasampannaṃ, lakkhaṇehi vibhūsitaṃ.</gatha>
    <hangnum nr="157"/>
    <gatha type="1"> ‘‘Udaggacittā sumanā, pabbajjaṃ samarocayiṃ;</gatha>
    <gatha type="last">Na cireneva kālena, arahattamapāpuṇiṃ.</gatha>
    <hangnum nr="158"/>
    <gatha type="1"> ‘‘Iddhīsu  ca vasī homi, dibbāya sotadhātuyā;</gatha>
    <gatha type="last">Paracittāni jānāmi, satthusāsanakārikā.</gatha>
    <hangnum nr="159"/>
    <gatha type="1"> ‘‘Pubbenivāsaṃ jānāmi, dibbacakkhu visodhitaṃ;</gatha>
    <gatha type="last">Khepetvā āsave sabbe, visuddhāsiṃ sunimmalā.</gatha>
    <hangnum nr="160"/>
    <gatha type="1"> ‘‘Pariciṇṇo  mayā satthā, kataṃ buddhassa sāsanaṃ;</gatha>
    <gatha type="last">Ohito garuko bhāro, bhavanetti samūhatā.</gatha>
    <hangnum nr="161"/>
    <gatha type="1"> ‘‘Yassatthāya  pabbajitā, agārasmānagāriyaṃ;</gatha>
    <gatha type="last">So me attho anuppatto, sabbasaṃyojanakkhayo.</gatha>
    <hangnum nr="162"/>
    <gatha type="1"> ‘‘Tato mahākāruṇiko, etadagge ṭhapesi maṃ;</gatha>
    <gatha type="last">Dibbacakkhukānaṃ aggā, sakulāti naruttamo.</gatha>
    <hangnum nr="163"/>
    <gatha type="1"> ‘‘Kilesā jhāpitā mayhaṃ…pe… viharāmi anāsavā.</gatha>
    <hangnum nr="164"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="165"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ sakulā bhikkhunī imā gāthāyo abhāsitthāti.</paragraph>
    <centered>Sakulātheriyāpadānaṃ catutthaṃ.</centered>
    <subhead>5. Nandātherīapadānaṃ</subhead>
    <hangnum nr="166"/>
    <gatha type="1"> ‘‘Padumuttaro  nāma jino, sabbadhammāna pāragū;</gatha>
    <gatha type="last">Ito satasahassamhi, kappe uppajji nāyako.</gatha>
    <hangnum nr="167"/>
    <gatha type="1"> ‘‘Ovādako viññāpako, tārako sabbapāṇinaṃ;</gatha>
    <gatha type="last">Desanākusalo buddho, tāresi janataṃ bahuṃ.</gatha>
    <hangnum nr="168"/>
    <gatha type="1"> ‘‘Anukampako  kāruṇiko, hitesī sabbapāṇinaṃ;</gatha>
    <gatha type="last">Sampatte titthiye sabbe, pañcasīle patiṭṭhapi.</gatha>
    <hangnum nr="169"/>
    <gatha type="1"> ‘‘Evaṃ nirākulaṃ āsi, suññataṃ titthiyehi ca;</gatha>
    <gatha type="last">Vicittaṃ arahantehi, vasībhūtehi tādibhi.</gatha>
    <hangnum nr="170"/>
    <gatha type="1"> ‘‘Ratanānaṭṭhapaññāsaṃ , uggatova mahāmuni;</gatha>
    <gatha type="last">Kañcanagghiyasaṅkāso, bāttiṃsavaralakkhaṇo.</gatha>
    <hangnum nr="171"/>
    <gatha type="1"> ‘‘Vassasatasahassāni, āyu vijjati tāvade;</gatha>
    <gatha type="last">Tāvatā tiṭṭhamāno so, tāresi janataṃ bahuṃ.</gatha>
    <hangnum nr="172"/>
    <gatha type="1"> ‘‘Tadāhaṃ haṃsavatiyaṃ, jātā seṭṭhikule ahuṃ;</gatha>
    <gatha type="last">Nānāratanapajjote, mahāsukhasamappitā.</gatha>
    <hangnum nr="173"/>
    <gatha type="1"> ‘‘Upetvā taṃ mahāvīraṃ, assosiṃ dhammadesanaṃ;</gatha>
    <gatha type="last">Amataṃ paramassādaṃ, paramatthanivedakaṃ.</gatha>
    <hangnum nr="174"/>
    <gatha type="1"> ‘‘Tadā nimantayitvāna, sasaṅghaṃ lokanāyakaṃ;</gatha>
    <gatha type="last">Datvā tassa mahādānaṃ, pasannā sehi pāṇibhi.</gatha>
    <hangnum nr="175"/>
    <gatha type="1"> ‘‘Jhāyinīnaṃ  bhikkhunīnaṃ, aggaṭṭhānamapatthayiṃ;</gatha>
    <gatha type="last">Nipacca sirasā dhīraṃ, sasaṅghaṃ lokanāyakaṃ.</gatha>
    <hangnum nr="176"/>
    <gatha type="1"> ‘‘Tadā adantadamako, tilokasaraṇo pabhū;</gatha>
    <gatha type="last">Byākāsi narasārathi, ‘lacchase taṃ supatthitaṃ.</gatha>
    <hangnum nr="177"/>
    <gatha type="1"> ‘‘‘Satasahassito kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="178"/>
    <gatha type="1"> ‘‘‘Tassa  dhammesu dāyādā, orasā dhammanimmitā;</gatha>
    <gatha type="last">Nandāti nāma nāmena, hessati satthu sāvikā’.</gatha>
    <hangnum nr="179"/>
    <gatha type="1"> ‘‘Taṃ  sutvā muditā hutvā, yāvajīvaṃ tadā jinaṃ;</gatha>
    <gatha type="last">Mettacittā paricariṃ, paccayehi vināyakaṃ.</gatha>
    <hangnum nr="180"/>
    <gatha type="1"> ‘‘Tena kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="181"/>
    <gatha type="1"> ‘‘Tato cutā yāmamagaṃ, tatohaṃ tusitaṃ gatā <note>[agaṃ (sī. pī. ka.)]</note>;</gatha>
    <gatha type="last">Tato ca nimmānaratiṃ, vasavattipuraṃ tato <note>[gatā (syā.)]</note>.</gatha>
    <hangnum nr="182"/>
    <gatha type="1"> ‘‘Yattha yatthūpapajjāmi, tassa kammassa vāhasā;</gatha>
    <gatha type="last">Tattha tattheva rājūnaṃ, mahesittamakārayiṃ.</gatha>
    <hangnum nr="183"/>
    <gatha type="1"> ‘‘Tato cutā manussatte, rājānaṃ cakkavattinaṃ;</gatha>
    <gatha type="last">Maṇḍalīnañca rājūnaṃ, mahesittamakārayiṃ.</gatha>
    <hangnum nr="184"/>
    <gatha type="1"> ‘‘Sampattiṃ  anubhotvāna, devesu manujesu ca;</gatha>
    <gatha type="last">Sabbattha sukhitā hutvā, nekakappesu saṃsariṃ.</gatha>
    <hangnum nr="185"/>
    <gatha type="1"> ‘‘Pacchime bhave sampatte, suramme <note>[purasmiṃ (syā.)]</note> kapilavhaye;</gatha>
    <gatha type="last">Rañño suddhodanassāhaṃ, dhītā āsiṃ aninditā.</gatha>
    <hangnum nr="186"/>
    <gatha type="1"> ‘‘Siriyā <note>[siriṃva (sī.), raṃsiriva (syā.)]</note> rūpiniṃ disvā, nanditaṃ āsi taṃ kulaṃ;</gatha>
    <gatha type="last">Tena nandāti me nāmaṃ, sundaraṃ pavaraṃ ahu.</gatha>
    <hangnum nr="187"/>
    <gatha type="1"> ‘‘Yuvatīnañca sabbāsaṃ, kalyāṇīti ca vissutā;</gatha>
    <gatha type="last">Tasmimpi nagare ramme, ṭhapetvā taṃ yasodharaṃ.</gatha>
    <hangnum nr="188"/>
    <gatha type="1"> ‘‘Jeṭṭho  bhātā tilokaggo, pacchimo <note>[majjhimo (pī.)]</note> arahā tathā;</gatha>
    <gatha type="last">Ekākinī gahaṭṭhāhaṃ, mātarā paricoditā.</gatha>
    <hangnum nr="189"/>
    <gatha type="1"> ‘‘‘Sākiyamhi  kule jātā, putte buddhānujā tuvaṃ;</gatha>
    <gatha type="last">Nandenapi vinā bhūtā, agāre kiṃ nu acchasi.</gatha>
    <hangnum nr="190"/>
    <gatha type="1"> ‘‘‘Jarāvasānaṃ yobbaññaṃ, rūpaṃ asucisammataṃ;</gatha>
    <gatha type="last">Rogantamapicārogyaṃ, jīvitaṃ maraṇantikaṃ.</gatha>
    <hangnum nr="191"/>
    <gatha type="1"> ‘‘‘Idampi te subhaṃ rūpaṃ, sasīkantaṃ manoharaṃ;</gatha>
    <gatha type="last">Bhūsanānaṃ alaṅkāraṃ, sirisaṅghāṭasannibhaṃ.</gatha>
    <hangnum nr="192"/>
    <gatha type="1"> ‘‘‘Puñjitaṃ  lokasāraṃva, nayanānaṃ rasāyanaṃ;</gatha>
    <gatha type="last">Puññānaṃ kittijananaṃ, ukkākakulanandanaṃ.</gatha>
    <hangnum nr="193"/>
    <gatha type="1"> ‘‘‘Na cireneva kālena, jarā samadhisessati <note>[samabhibhossati (sī. syā.), samadhihessati (pī.)]</note>;</gatha>
    <gatha type="last">Vihāya gehaṃ kāruññe <note>[kāruññe (sī. pī.), pārayhiṃ (syā.)]</note>, cara dhammamanindite’.</gatha>
    <hangnum nr="194"/>
    <gatha type="1"> ‘‘Sutvāhaṃ mātu vacanaṃ, pabbajiṃ anagāriyaṃ;</gatha>
    <gatha type="last">Dehena na tu cittena, rūpayobbanalāḷitā.</gatha>
    <hangnum nr="195"/>
    <gatha type="1"> ‘‘Mahatā ca payattena, jhānajjhena paraṃ mama;</gatha>
    <gatha type="last">Kātuñca vadate mātā, na cāhaṃ tattha ussukā.</gatha>
    <hangnum nr="196"/>
    <gatha type="1"> ‘‘Tato mahākāruṇiko, disvā maṃ kāmalālasaṃ <note>[kamalānanaṃ (syā.)]</note>;</gatha>
    <gatha type="last">Nibbindanatthaṃ rūpasmiṃ, mama cakkhupathe jino.</gatha>
    <hangnum nr="197"/>
    <gatha type="1"> ‘‘Sakena ānubhāvena, itthiṃ māpesi sobhiniṃ;</gatha>
    <gatha type="last">Dassanīyaṃ suruciraṃ, mamatopi surūpiniṃ.</gatha>
    <hangnum nr="198"/>
    <gatha type="1"> ‘‘Tamahaṃ  vimhitā disvā, ativimhitadehiniṃ;</gatha>
    <gatha type="last">Cintayiṃ saphalaṃ meti, nettalābhañca mānusaṃ.</gatha>
    <hangnum nr="199"/>
    <gatha type="1"> ‘‘Tamahaṃ ehi subhage, yenattho taṃ vadehi me;</gatha>
    <gatha type="last">Kulaṃ te nāmagottañca, vada me yadi te piyaṃ.</gatha>
    <hangnum nr="200"/>
    <gatha type="1"> ‘Na  vañcakālo subhage <note>[pañhakālo subhaṇe (sī. syā. pī.)]</note>, ucchaṅge maṃ nivāsaya;</gatha>
    <gatha type="last">Sīdantīva mamaṅgāni, pasuppaya muhuttakaṃ’.</gatha>
    <hangnum nr="201"/>
    <gatha type="1"> ‘‘Tato sīsaṃ mamaṅke sā, katvā sayi sulocanā;</gatha>
    <gatha type="last">Tassā nalāṭe patitā, luddhā <note>[lūtā (syā.)]</note> paramadāruṇā.</gatha>
    <hangnum nr="202"/>
    <gatha type="1"> ‘‘Saha tassā nipātena, piḷakā upapajjatha;</gatha>
    <gatha type="last">Pagghariṃsu pabhinnā ca, kuṇapā pubbalohitā.</gatha>
    <hangnum nr="203"/>
    <gatha type="1"> ‘‘Pabhinnaṃ vadanañcāpi, kuṇapaṃ pūtigandhanaṃ;</gatha>
    <gatha type="last">Uddhumātaṃ vinilañca, pubbañcāpi sarīrakaṃ.</gatha>
    <hangnum nr="204"/>
    <gatha type="1"> ‘‘Sā paveditasabbaṅgī, nissasantī muhuṃ muhuṃ;</gatha>
    <gatha type="last">Vedayantī sakaṃ dukkhaṃ, karuṇaṃ paridevayi.</gatha>
    <hangnum nr="205"/>
    <gatha type="1"> ‘‘‘Dukkhena  dukkhitā homi, phusayanti ca vedanā;</gatha>
    <gatha type="last">Mahādukkhe nimuggamhi, saraṇaṃ hohi me sakhī’.</gatha>
    <hangnum nr="206"/>
    <gatha type="1"> ‘‘‘Kuhiṃ vadanasobhaṃ te, kuhiṃ te tuṅganāsikā;</gatha>
    <gatha type="last">Tambabimbavaroṭṭhaṃ te, vadanaṃ te kuhiṃ gataṃ.</gatha>
    <hangnum nr="207"/>
    <gatha type="1"> ‘‘‘Kuhiṃ sasīnibhaṃ vaṇṇaṃ, kambugīvā kuhiṃ gatā;</gatha>
    <gatha type="last">Doḷālolāva <note>[dāmāmālañca (syā.), dololullāva (ka.)]</note> te kaṇṇā, vevaṇṇaṃ samupāgatā.</gatha>
    <hangnum nr="208"/>
    <gatha type="1"> ‘‘‘Makuḷakhārakākārā <note>[makulamburūhākārā (sī.), makuḷapadumākārā (syā.)]</note>, kalikāva <note>[kalasāva (sī. syā. pī.)]</note> payodharā;</gatha>
    <gatha type="last">Pabhinnā pūtikuṇapā, duṭṭhagandhittamāgatā.</gatha>
    <hangnum nr="209"/>
    <gatha type="1"> ‘‘‘Vedimajjhāva sussoṇī <note>[tanumajjhā puthussoṇī (sī. syā.), vedimajjhā puthussoṇī (pī.)]</note>, sūnāva nītakibbisā;</gatha>
    <gatha type="last">Jātā amejjhabharitā, aho rūpamasassataṃ.</gatha>
    <hangnum nr="210"/>
    <gatha type="1"> ‘‘‘Sabbaṃ sarīrasañjātaṃ, pūtigandhaṃ bhayānakaṃ;</gatha>
    <gatha type="last">Susānamiva bībhacchaṃ, ramante yattha bālisā’.</gatha>
    <hangnum nr="211"/>
    <gatha type="1"> ‘‘Tadā  mahākāruṇiko, bhātā me lokanāyako;</gatha>
    <gatha type="last">Disvā saṃviggacittaṃ maṃ, imā gāthā abhāsatha.</gatha>
    <hangnum nr="212"/>
    <gatha type="1"> ‘‘‘Āturaṃ  kuṇapaṃ pūtiṃ, passa nande samussayaṃ;</gatha>
    <gatha type="last">Asubhāya cittaṃ bhāvehi, ekaggaṃ susamāhitaṃ.</gatha>
    <hangnum nr="213"/>
    <gatha type="1"> ‘‘‘Yathā idaṃ tathā etaṃ, yathā etaṃ tathā idaṃ;</gatha>
    <gatha type="last">Duggandhaṃ pūtikaṃ vāti, bālānaṃ abhinanditaṃ.</gatha>
    <hangnum nr="214"/>
    <gatha type="1"> ‘‘‘Evametaṃ avekkhantī, rattindivamatanditā;</gatha>
    <gatha type="last">Tato sakāya paññāya, abhinibbijjha dakkhasi’.</gatha>
    <hangnum nr="215"/>
    <gatha type="1"> ‘‘Tatohaṃ atisaṃviggā, sutvā gāthā subhāsitā;</gatha>
    <gatha type="last">Tatraṭṭhitāvahaṃ santī, arahattamapāpuṇiṃ.</gatha>
    <hangnum nr="216"/>
    <gatha type="1"> ‘‘Yattha yattha nisinnāhaṃ, sadā jhānaparāyanā;</gatha>
    <gatha type="last">Jino tasmiṃ guṇe tuṭṭho, etadagge ṭhapesi maṃ.</gatha>
    <hangnum nr="217"/>
    <gatha type="1"> ‘‘Kilesā jhāpitā mayhaṃ…pe… viharāmi anāsavā.</gatha>
    <hangnum nr="218"/>
    <gatha type="1"> ‘‘Svāgataṃ  vata me āsi…pe… kataṃ buddhassa sāsanaṃ.</gatha>
    <hangnum nr="219"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ nandā bhikkhunī janapadakalyāṇī imā gāthāyo abhāsitthāti.</paragraph>
    <centered>Nandātheriyāpadānaṃ pañcamaṃ.</centered>
    <subhead>6. Soṇātherīapadānaṃ</subhead>
    <hangnum nr="220"/>
    <gatha type="1"> ‘‘Padumuttaro nāma jino, sabbadhammāna pāragū;</gatha>
    <gatha type="last">Ito satasahassamhi, kappe uppajji nāyako.</gatha>
    <hangnum nr="221"/>
    <gatha type="1"> ‘‘Tadā seṭṭhikule jātā, sukhitā pūjitā piyā;</gatha>
    <gatha type="last">Upetvā taṃ munivaraṃ, assosiṃ madhuraṃ vacaṃ.</gatha>
    <hangnum nr="222"/>
    <gatha type="1"> ‘‘Āraddhavīriyānaggaṃ, vaṇṇesi <note>[vaṇṇeti (syā.)]</note> bhikkhuniṃ jino;</gatha>
    <gatha type="last">Taṃ sutvā muditā hutvā, kāraṃ katvāna satthuno.</gatha>
    <hangnum nr="223"/>
    <gatha type="1"> ‘‘Abhivādiya sambuddhaṃ, ṭhānaṃ taṃ patthayiṃ tadā;</gatha>
    <gatha type="last">Anumodi mahāvīro, ‘sijjhataṃ paṇidhī tava.</gatha>
    <hangnum nr="224"/>
    <gatha type="1"> ‘‘‘Satasahassito  kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="225"/>
    <gatha type="1"> ‘‘‘Tassa  dhammesu dāyādā, orasā dhammanimmitā;</gatha>
    <gatha type="last">Soṇāti nāma nāmena, hessati satthu sāvikā’.</gatha>
    <hangnum nr="226"/>
    <gatha type="1"> ‘‘Taṃ sutvā muditā hutvā, yāvajīvaṃ tadā jinaṃ;</gatha>
    <gatha type="last">Mettacittā paricariṃ, paccayehi vināyakaṃ.</gatha>
    <hangnum nr="227"/>
    <gatha type="1"> ‘‘Tena kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="228"/>
    <gatha type="1"> ‘‘Pacchime ca bhave dāni, jātā seṭṭhikule ahaṃ;</gatha>
    <gatha type="last">Sāvatthiyaṃ puravare, iddhe phīte mahaddhane.</gatha>
    <hangnum nr="229"/>
    <gatha type="1"> ‘‘Yadā  ca yobbanappattā, gantvā patikulaṃ ahaṃ;</gatha>
    <gatha type="last">Dasa puttāni ajaniṃ, surūpāni visesato.</gatha>
    <hangnum nr="230"/>
    <gatha type="1"> ‘‘Sukhedhitā ca te sabbe, jananettamanoharā;</gatha>
    <gatha type="last">Amittānampi rucitā, mama pageva te piyā.</gatha>
    <hangnum nr="231"/>
    <gatha type="1"> ‘‘Tato mayhaṃ akāmāya, dasaputtapurakkhato;</gatha>
    <gatha type="last">Pabbajittha sa me bhattā, devadevassa sāsane.</gatha>
    <hangnum nr="232"/>
    <gatha type="1"> ‘‘Tadekikā vicintesiṃ, jīvitenālamatthu me;</gatha>
    <gatha type="last">Cattāya patiputtehi, vuḍḍhāya ca varākiyā.</gatha>
    <hangnum nr="233"/>
    <gatha type="1"> ‘‘Ahampi tattha gacchissaṃ, sampatto yattha me pati;</gatha>
    <gatha type="last">Evāhaṃ cintayitvāna, pabbajiṃ anagāriyaṃ.</gatha>
    <hangnum nr="234"/>
    <gatha type="1"> ‘‘Tato ca maṃ bhikkhuniyo, ekaṃ bhikkhunupassaye;</gatha>
    <gatha type="last">Vihāya gacchumovādaṃ, tāpehi udakaṃ iti.</gatha>
    <hangnum nr="235"/>
    <gatha type="1"> ‘‘Tadā  udakamāhitvā, okiritvāna kumbhiyā;</gatha>
    <gatha type="last">Culle ṭhapetvā āsīnā, tato cittaṃ samādahiṃ.</gatha>
    <hangnum nr="236"/>
    <gatha type="1"> ‘‘Khandhe aniccato disvā, dukkhato ca anattato;</gatha>
    <gatha type="last">Khepetvā āsave sabbe, arahattamapāpuṇiṃ.</gatha>
    <hangnum nr="237"/>
    <gatha type="1"> ‘‘Tadāgantvā bhikkhuniyo, uṇhodakamapucchisuṃ;</gatha>
    <gatha type="last">Tejodhātumadhiṭṭhāya, khippaṃ santāpayiṃ jalaṃ.</gatha>
    <hangnum nr="238"/>
    <gatha type="1"> ‘‘Vimhitā  tā jinavaraṃ, etamatthamasāvayuṃ;</gatha>
    <gatha type="last">Taṃ sutvā mudito nātho, imaṃ gāthaṃ abhāsatha.</gatha>
    <hangnum nr="239"/>
    <gatha type="1"> ‘‘‘Yo ca vassasataṃ jīve, kusīto hīnavīriyo;</gatha>
    <gatha type="last">Ekāhaṃ jīvitaṃ seyyo, vīriyamārabhato daḷhaṃ’.</gatha>
    <hangnum nr="240"/>
    <gatha type="1"> ‘‘Ārādhito mahāvīro, mayā suppaṭipattiyā;</gatha>
    <gatha type="last">Āraddhavīriyānaggaṃ, mamāha sa mahāmuni.</gatha>
    <hangnum nr="241"/>
    <gatha type="1"> ‘‘Kilesā jhāpitā mayhaṃ…pe… viharāmi anāsavā.</gatha>
    <hangnum nr="242"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="243"/>
    <gatha type="1"> ‘‘Paṭisambhidā  catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ soṇā bhikkhunī imā gāthāyo abhāsitthāti.</paragraph>
    <centered>Soṇātheriyāpadānaṃ chaṭṭhaṃ.</centered>
    <subhead>7. Bhaddakāpilānītherīapadānaṃ</subhead>
    <hangnum nr="244"/>
    <gatha type="1"> ‘‘Padumuttaro  nāma jino, sabbadhammāna pāragū <note>[sabbadhammesu cakkhumā (sī. pī.)]</note>;</gatha>
    <gatha type="last">Ito satasahassamhi, kappe uppajji nāyako.</gatha>
    <hangnum nr="245"/>
    <gatha type="1"> ‘‘Tadāhu haṃsavatiyaṃ, videho nāma nāmato <note>[nāmako (syā. pī.)]</note>;</gatha>
    <gatha type="last">Seṭṭhī pahūtaratano, tassa jāyā ahosahaṃ.</gatha>
    <hangnum nr="246"/>
    <gatha type="1"> ‘‘Kadāci so narādiccaṃ, upecca saparijjano;</gatha>
    <gatha type="last">Dhammamassosi buddhassa, sabbadukkhabhayappahaṃ <note>[dukkhakkhayāvahaṃ (syā.)]</note>.</gatha>
    <hangnum nr="247"/>
    <gatha type="1"> ‘‘Sāvakaṃ dhutavādānaṃ, aggaṃ kittesi nāyako;</gatha>
    <gatha type="last">Sutvā sattāhikaṃ dānaṃ, datvā buddhassa tādino.</gatha>
    <hangnum nr="248"/>
    <gatha type="1"> ‘‘Nipacca sirasā pāde, taṃ ṭhānamabhipatthayiṃ;</gatha>
    <gatha type="last">Sa hāsayanto parisaṃ, tadā hi narapuṅgavo.</gatha>
    <hangnum nr="249"/>
    <gatha type="1"> ‘‘Seṭṭhino anukampāya, imā gāthā abhāsatha;</gatha>
    <gatha type="last">‘Lacchase patthitaṃ ṭhānaṃ, nibbuto hohi puttaka.</gatha>
    <hangnum nr="250"/>
    <gatha type="1"> ‘‘‘Satasahassito  kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="251"/>
    <gatha type="1"> ‘‘‘Tassa dhammesu dāyādo, oraso dhammanimmito;</gatha>
    <gatha type="last">Kassapo nāma gottena, hessati satthu sāvako’.</gatha>
    <hangnum nr="252"/>
    <gatha type="1"> ‘‘Taṃ sutvā mudito hutvā, yāvajīvaṃ tadā jinaṃ;</gatha>
    <gatha type="last">Mettacitto paricari, paccayehi vināyakaṃ.</gatha>
    <hangnum nr="253"/>
    <gatha type="1"> ‘‘Sāsanaṃ  jotayitvāna, so madditvā kutitthiye;</gatha>
    <gatha type="last">Veneyyaṃ vinayitvā ca, nibbuto so sasāvako.</gatha>
    <hangnum nr="254"/>
    <gatha type="1"> ‘‘Nibbute  tamhi lokagge, pūjanatthāya satthuno;</gatha>
    <gatha type="last">Ñātimitte samānetvā, saha tehi akārayi.</gatha>
    <hangnum nr="255"/>
    <gatha type="1"> ‘‘Sattayojanikaṃ thūpaṃ, ubbiddhaṃ ratanāmayaṃ;</gatha>
    <gatha type="last">Jalantaṃ sataraṃsiṃva, sālarājaṃva phullitaṃ.</gatha>
    <hangnum nr="256"/>
    <gatha type="1"> ‘‘Sattasatasahassāni, pātiyo <note>[cātiyo (syā.)]</note> tattha kārayi;</gatha>
    <gatha type="last">Naḷaggī viya jotantī <note>[jotante (syā. pī.)]</note>, rataneheva sattahi.</gatha>
    <hangnum nr="257"/>
    <gatha type="1"> ‘‘Gandhatelena pūretvā, dīpānujjalayī tahiṃ;</gatha>
    <gatha type="last">Pūjanatthāya <note>[pūjatthāya (sī. ka.)]</note> mahesissa, sabbabhūtānukampino.</gatha>
    <hangnum nr="258"/>
    <gatha type="1"> ‘‘Sattasatasahassāni, puṇṇakumbhāni kārayi;</gatha>
    <gatha type="last">Rataneheva puṇṇāni, pūjanatthāya mahesino.</gatha>
    <hangnum nr="259"/>
    <gatha type="1"> ‘‘Majjhe aṭṭhaṭṭhakumbhīnaṃ, ussitā kañcanagghiyo;</gatha>
    <gatha type="last">Atirocanti vaṇṇena, saradeva divākaro.</gatha>
    <hangnum nr="260"/>
    <gatha type="1"> ‘‘Catudvāresu sobhanti, toraṇā ratanāmayā;</gatha>
    <gatha type="last">Ussitā phalakā rammā, sobhanti ratanāmayā.</gatha>
    <hangnum nr="261"/>
    <gatha type="1"> ‘‘Virocanti parikkhittā <note>[parikkhāyo (syā.)]</note>, avaṭaṃsā sunimmitā;</gatha>
    <gatha type="last">Ussitāni paṭākāni, ratanāni virocare.</gatha>
    <hangnum nr="262"/>
    <gatha type="1"> ‘‘Surattaṃ sukataṃ cittaṃ, cetiyaṃ ratanāmayaṃ;</gatha>
    <gatha type="last">Atirocati vaṇṇena, sasañjhova <note>[sasajjhāva (syā. ka.), sasañjāva (pī.)]</note> divākaro.</gatha>
    <hangnum nr="263"/>
    <gatha type="1"> ‘‘Thūpassa  vediyo tisso, haritālena pūrayi;</gatha>
    <gatha type="last">Ekaṃ manosilāyekaṃ, añjanena ca ekikaṃ.</gatha>
    <hangnum nr="264"/>
    <gatha type="1"> ‘‘Pūjaṃ  etādisaṃ rammaṃ, kāretvā varavādino;</gatha>
    <gatha type="last">Adāsi dānaṃ saṅghassa, yāvajīvaṃ yathābalaṃ.</gatha>
    <hangnum nr="265"/>
    <gatha type="1"> ‘‘Sahāva seṭṭhinā tena, tāni puññāni sabbaso;</gatha>
    <gatha type="last">Yāvajīvaṃ karitvāna, sahāva sugatiṃ gatā.</gatha>
    <hangnum nr="266"/>
    <gatha type="1"> ‘‘Sampattiyonubhotvāna, devatte atha mānuse;</gatha>
    <gatha type="last">Chāyā viya sarīrena, saha teneva saṃsariṃ.</gatha>
    <hangnum nr="267"/>
    <gatha type="1"> ‘‘Ekanavutito  kappe, vipassī nāma nāyako;</gatha>
    <gatha type="last">Uppajji cārudassano, sabbadhammavipassako.</gatha>
    <hangnum nr="268"/>
    <gatha type="1"> ‘‘Tadāyaṃ bandhumatiyaṃ, brāhmaṇo sādhusammato;</gatha>
    <gatha type="last">Aḍḍho santo guṇenāpi <note>[satthāgamenāsi (sī.)]</note>, dhanena ca suduggato.</gatha>
    <hangnum nr="269"/>
    <gatha type="1"> ‘‘Tadāpi tassāhaṃ āsiṃ, brāhmaṇī samacetasā;</gatha>
    <gatha type="last">Kadāci so dijavaro, saṅgamesi mahāmuniṃ.</gatha>
    <hangnum nr="270"/>
    <gatha type="1"> ‘‘Nisinnaṃ janakāyamhi, desentaṃ amataṃ padaṃ;</gatha>
    <gatha type="last">Sutvā dhammaṃ pamudito, adāsi ekasāṭakaṃ.</gatha>
    <hangnum nr="271"/>
    <gatha type="1"> ‘‘Gharamekena vatthena, gantvānetaṃ sa mabravi <note>[mamabravi (sī. syā. pī.)]</note>;</gatha>
    <gatha type="last">‘Anumoda mahāpuññaṃ <note>[mahāpaññe (sī.), mahāpuññe (syā. ka.)]</note>, dinnaṃ buddhassa sāṭakaṃ’.</gatha>
    <hangnum nr="272"/>
    <gatha type="1"> ‘‘Tadāhaṃ añjaliṃ katvā, anumodiṃ supīṇitā <note>[suviditā (syā.), supītiyā (ka.)]</note>;</gatha>
    <gatha type="last">‘Sudinno sāṭako sāmi, buddhaseṭṭhassa tādino’.</gatha>
    <hangnum nr="273"/>
    <gatha type="1"> ‘‘Sukhito  sajjito hutvā, saṃsaranto bhavābhave;</gatha>
    <gatha type="last">Bārāṇasipure ramme, rājā āsi mahīpati.</gatha>
    <hangnum nr="274"/>
    <gatha type="1"> ‘‘Tadā  tassa mahesīhaṃ, itthigumbassa uttamā;</gatha>
    <gatha type="last">Tassāti dayitā <note>[tassāvi dutiyikā (syā.)]</note> āsiṃ, pubbasnehena bhattuno <note>[cuttari (syā. pī. ka.)]</note>.</gatha>
    <hangnum nr="275"/>
    <gatha type="1"> ‘‘Piṇḍāya vicarante te <note>[so (sī. syā. pī.)]</note>, aṭṭha paccekanāyake;</gatha>
    <gatha type="last">Disvā pamudito hutvā, datvā piṇḍaṃ mahārahaṃ.</gatha>
    <hangnum nr="276"/>
    <gatha type="1"> ‘‘Puno nimantayitvāna, katvā ratanamaṇḍapaṃ;</gatha>
    <gatha type="last">Kammārehi kataṃ pattaṃ <note>[kataṃ chattaṃ (sī.), katamaṭṭhaṃ (syā.)]</note>, sovaṇṇaṃ vata tattakaṃ.</gatha>
    <hangnum nr="277"/>
    <gatha type="1"> ‘‘Samānetvāna te sabbe, tesaṃ dānamadāsi so;</gatha>
    <gatha type="last">Soṇṇāsane paviṭṭhānaṃ, pasanno sehi pāṇibhi.</gatha>
    <hangnum nr="278"/>
    <gatha type="1"> ‘‘Tampi  dānaṃ sahādāsiṃ, kāsirājenahaṃ tadā;</gatha>
    <gatha type="last">Punāhaṃ bārāṇasiyaṃ, jātā kāsikagāmake.</gatha>
    <hangnum nr="279"/>
    <gatha type="1"> ‘‘Kuṭumbikakule  phīte, sukhito so sabhātuko;</gatha>
    <gatha type="last">Jeṭṭhassa bhātuno jāyā, ahosiṃ supatibbatā.</gatha>
    <hangnum nr="280"/>
    <gatha type="1"> ‘‘Paccekabuddhaṃ disvāna, kaniyassa mama bhattuno <note>[bhattukaniyaso (syā.)]</note>;</gatha>
    <gatha type="last">Bhāgannaṃ tassa datvāna, āgate tamhi pāvadiṃ.</gatha>
    <hangnum nr="281"/>
    <gatha type="1"> ‘‘Nābhinandittha so dānaṃ, tato tassa adāsahaṃ;</gatha>
    <gatha type="last">Ukhā <note>[buddhā (syā.)]</note> āniya taṃ annaṃ, puno tasseva so adā.</gatha>
    <hangnum nr="282"/>
    <gatha type="1"> ‘‘Tadannaṃ chaḍḍayitvāna, duṭṭhā buddhassahaṃ tadā;</gatha>
    <gatha type="last">Pattaṃ kalalapuṇṇaṃ taṃ, adāsiṃ tassa tādino.</gatha>
    <hangnum nr="283"/>
    <gatha type="1"> ‘‘Dāne  ca gahaṇe ceva, apace padusepi ca;</gatha>
    <gatha type="last">Samacittamukhaṃ disvā, tadāhaṃ saṃvijiṃ bhusaṃ.</gatha>
    <hangnum nr="284"/>
    <gatha type="1"> ‘‘Puno  pattaṃ gahetvāna, sodhayitvā sugandhinā;</gatha>
    <gatha type="last">Pasannacittā pūretvā, saghataṃ sakkaraṃ adaṃ.</gatha>
    <hangnum nr="285"/>
    <gatha type="1"> ‘‘Yattha yatthūpapajjāmi, surūpā homi dānato;</gatha>
    <gatha type="last">Buddhassa apakārena, duggandhā vadanena ca.</gatha>
    <hangnum nr="286"/>
    <gatha type="1"> ‘‘Puna kassapavīrassa, nidhāyantamhi cetiye;</gatha>
    <gatha type="last">Sovaṇṇaṃ iṭṭhakaṃ varaṃ, adāsiṃ muditā ahaṃ.</gatha>
    <hangnum nr="287"/>
    <gatha type="1"> ‘‘Catujjātena gandhena, nicayitvā tamiṭṭhakaṃ;</gatha>
    <gatha type="last">Muttā duggandhadosamhā, sabbaṅgasusamāgatā.</gatha>
    <hangnum nr="288"/>
    <gatha type="1"> ‘‘Sattapātisahassāni, rataneheva sattahi;</gatha>
    <gatha type="last">Kāretvā ghatapūrāni, vaṭṭīni <note>[vaṭṭīyo (sī.)]</note> ca sahassaso.</gatha>
    <hangnum nr="289"/>
    <gatha type="1"> ‘‘Pakkhipitvā padīpetvā, ṭhapayiṃ sattapantiyo;</gatha>
    <gatha type="last">Pūjanatthaṃ lokanāthassa, vippasannena cetasā.</gatha>
    <hangnum nr="290"/>
    <gatha type="1"> ‘‘Tadāpi tamhi puññamhi, bhāginīyi visesato;</gatha>
    <gatha type="last">Puna kāsīsu sañjāto, sumittā iti vissuto.</gatha>
    <hangnum nr="291"/>
    <gatha type="1"> ‘‘Tassāhaṃ bhariyā āsiṃ, sukhitā sajjitā piyā;</gatha>
    <gatha type="last">Tadā paccekamunino, adāsiṃ ghanaveṭhanaṃ.</gatha>
    <hangnum nr="292"/>
    <gatha type="1"> ‘‘Tassāpi  bhāginī āsiṃ, moditvā dānamuttamaṃ;</gatha>
    <gatha type="last">Punāpi kāsiraṭṭhamhi, jāto koliyajātiyā.</gatha>
    <hangnum nr="293"/>
    <gatha type="1"> ‘‘Tadā  koliyaputtānaṃ, satehi saha pañcahi;</gatha>
    <gatha type="last">Pañcapaccekabuddhānaṃ, satāni samupaṭṭhahi.</gatha>
    <hangnum nr="294"/>
    <gatha type="1"> ‘‘Temāsaṃ tappayitvāna <note>[vāsayitvāna (syā. pī.)]</note>, adāsi ca ticīvare <note>[ticīvaraṃ (syā.)]</note>;</gatha>
    <gatha type="last">Jāyā tassa tadā āsiṃ, puññakammapathānugā.</gatha>
    <hangnum nr="295"/>
    <gatha type="1"> ‘‘Tato  cuto ahu rājā, nando nāma mahāyaso;</gatha>
    <gatha type="last">Tassāpi mahesī āsiṃ, sabbakāmasamiddhinī.</gatha>
    <hangnum nr="296"/>
    <gatha type="1"> ‘‘Tadā rājā bhavitvāna, brahmadatto mahīpati;</gatha>
    <gatha type="last">Padumavatīputtānaṃ, paccekamuninaṃ tadā.</gatha>
    <hangnum nr="297"/>
    <gatha type="1"> ‘‘Satāni pañcanūnāni, yāvajīvaṃ upaṭṭhahiṃ;</gatha>
    <gatha type="last">Rājuyyāne nivāsetvā, nibbutāni ca pūjayiṃ.</gatha>
    <hangnum nr="298"/>
    <gatha type="1"> ‘‘Cetiyāni ca kāretvā, pabbajitvā ubho mayaṃ;</gatha>
    <gatha type="last">Bhāvetvā appamaññāyo, brahmalokaṃ agamhase.</gatha>
    <hangnum nr="299"/>
    <gatha type="1"> ‘‘Tato cuto mahātitthe, sujāto pipphalāyano;</gatha>
    <gatha type="last">Mātā sumanadevīti, kosigotto dijo pitā.</gatha>
    <hangnum nr="300"/>
    <gatha type="1"> ‘‘Ahaṃ madde janapade, sākalāya puruttame;</gatha>
    <gatha type="last">Kappilassa dijassāsiṃ, dhītā mātā sucīmati.</gatha>
    <hangnum nr="301"/>
    <gatha type="1"> ‘‘Ghanakañcanabimbena, nimminitvāna maṃ pitā;</gatha>
    <gatha type="last">Adā kassapadhīrassa, kāmehi vajjitassamaṃ.</gatha>
    <hangnum nr="302"/>
    <gatha type="1"> ‘‘Kadāci so kāruṇiko, gantvā kammantapekkhako;</gatha>
    <gatha type="last">Kākādikehi khajjante, pāṇe disvāna saṃviji.</gatha>
    <hangnum nr="303"/>
    <gatha type="1"> ‘‘Gharevāhaṃ  tile jāte, disvānātapatāpane;</gatha>
    <gatha type="last">Kimi kākehi khajjante, saṃvegamalabhiṃ tadā.</gatha>
    <hangnum nr="304"/>
    <gatha type="1"> ‘‘Tadā so pabbajī dhīro, ahaṃ tamanupabbajiṃ;</gatha>
    <gatha type="last">Pañcavassāni nivasiṃ, paribbājavate <note>[paribbājapathe (syā. pī.)]</note> ahaṃ.</gatha>
    <hangnum nr="305"/>
    <gatha type="1"> ‘‘Yadā  pabbajitā āsi, gotamī jinaposikā;</gatha>
    <gatha type="last">Tadāhaṃ tamupagantvā, buddhena anusāsitā.</gatha>
    <hangnum nr="306"/>
    <gatha type="1"> ‘‘Na  cireneva kālena, arahattamapāpuṇiṃ;</gatha>
    <gatha type="last">Aho kalyāṇamittattaṃ, kassapassa sirīmato.</gatha>
    <hangnum nr="307"/>
    <gatha type="1"> ‘‘Suto buddhassa dāyādo, kassapo susamāhito;</gatha>
    <gatha type="last">Pubbenivāsaṃ yo vedi, saggāpāyañca passati.</gatha>
    <hangnum nr="308"/>
    <gatha type="1"> ‘‘Atho  jātikkhayaṃ patto, abhiññāvosito muni;</gatha>
    <gatha type="last">Etāhi tīhi vijjāhi, tevijjo hoti brāhmaṇo.</gatha>
    <hangnum nr="309"/>
    <gatha type="1"> ‘‘Tatheva bhaddakāpilānī <note>[bhaddākāpilānī (sī. pī.)]</note>, tevijjā maccuhāyinī;</gatha>
    <gatha type="last">Dhāreti antimaṃ dehaṃ, jitvā māraṃ savāhanaṃ.</gatha>
    <hangnum nr="310"/>
    <gatha type="1"> ‘‘Disvā ādīnavaṃ loke, ubho pabbajitā mayaṃ;</gatha>
    <gatha type="last">Tyamha khīṇāsavā dantā, sītibhūtāmha nibbutā.</gatha>
    <hangnum nr="311"/>
    <gatha type="1"> ‘‘Kilesā jhāpitā mayhaṃ…pe… viharāmi anāsavā.</gatha>
    <hangnum nr="312"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="313"/>
    <gatha type="1"> ‘‘Paṭisambhidā  catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ bhaddakāpilānī bhikkhunī imā gāthāyo abhāsitthāti.</paragraph>
    <centered>Bhaddakāpilānītheriyāpadānaṃ sattamaṃ.</centered>
    <subhead>8. Yasodharātherīapadānaṃ</subhead>
    <hangnum nr="314"/>
    <gatha type="1"> Ekasmiṃ samaye ramme, iddhe rājagahe pure;</gatha>
    <gatha type="last">Pabbhāramhi varekamhi, vasante naranāyake.</gatha>
    <hangnum nr="315"/>
    <gatha type="1"> Vasantiyā tamhi nagare, ramme bhikkhunupassaye;</gatha>
    <gatha type="last">Yasodharābhikkhuniyā, evaṃ āsi vitakkitaṃ.</gatha>
    <hangnum nr="316"/>
    <gatha type="1"> ‘‘Suddhodano mahārājā, gotamī ca pajāpatī;</gatha>
    <gatha type="last">Abhiññātā mahātherā, theriyo ca mahiddhikā.</gatha>
    <hangnum nr="317"/>
    <gatha type="1"> ‘‘Santiṃ  gatāva āsuṃ te, dīpaccīva nirāsavā;</gatha>
    <gatha type="last">Lokanāthe dharanteva, ahampi ca sivaṃ padaṃ.</gatha>
    <hangnum nr="318"/>
    <gatha type="1"> ‘‘Gamissāmīti  cintetvā, passantī āyumattano;</gatha>
    <gatha type="last">Passitvā āyusaṅkhāraṃ, tadaheva khayaṃ gataṃ.</gatha>
    <hangnum nr="319"/>
    <gatha type="1"> ‘‘Pattacīvaramādāya, nikkhamitvā sakassamā;</gatha>
    <gatha type="last">Purakkhatā bhikkhunībhi, satehi sahassehi sā <note>[saha pañcahi (sī. pī.)]</note>.</gatha>
    <hangnum nr="320"/>
    <gatha type="1"> ‘‘Mahiddhikā mahāpaññā, sambuddhaṃ upasaṅkami;</gatha>
    <gatha type="2">Sambuddhaṃ abhivādetvā, satthuno cakkalakkhaṇe;</gatha>
    <gatha type="last">Nisinnā ekamantamhi, idaṃ vacanamabravi.</gatha>
    <hangnum nr="321"/>
    <gatha type="1"> ‘‘‘Aṭṭhasattativassāhaṃ, pacchimo vattate vayo <note>[pacchimā vattayi vayā (syā.)]</note>;</gatha>
    <gatha type="last">Pabbhāramhi anuppattā, ārocemi mahāmuni.</gatha>
    <hangnum nr="322"/>
    <gatha type="1"> ‘‘‘Paripakko vayo mayhaṃ, parittaṃ mama jīvitaṃ;</gatha>
    <gatha type="last">Pahāya vo gamissāmi, kataṃ me saraṇamattano.</gatha>
    <hangnum nr="323"/>
    <gatha type="1"> ‘‘‘Vayamhi pacchime kāle, maraṇaṃ uparuddhati;</gatha>
    <gatha type="last">Ajjarattiṃ mahāvīra, pāpuṇissāmi nibbutiṃ.</gatha>
    <hangnum nr="324"/>
    <gatha type="1"> ‘‘‘Natthi jāti jarā byādhi, maraṇañca mahāmune;</gatha>
    <gatha type="last">Ajarāmaraṇaṃ puraṃ, gamissāmi asaṅkhataṃ.</gatha>
    <hangnum nr="325"/>
    <gatha type="1"> ‘‘‘Yāvatā parisā nāma, samupāsanti satthuno;</gatha>
    <gatha type="last">Aparādhamajānantī <note>[sace metthi (sī.), pajānantī (ka.)]</note>, khamantaṃ sammukhā mune.</gatha>
    <hangnum nr="326"/>
    <gatha type="1"> ‘‘‘Saṃsaritvā  ca saṃsāre, khalitañce mamaṃ tayi;</gatha>
    <gatha type="last">Ārocemi mahāvīra, aparādhaṃ khamassu me’.</gatha>
    <hangnum nr="327"/>
    <gatha type="1"> ‘‘Sutvāna vacanaṃ tassā, munindo idamabravi;</gatha>
    <gatha type="last">‘Kimuttaraṃ te vakkhāmi, nibbānāya vajantiyā.</gatha>
    <hangnum nr="328"/>
    <gatha type="1"> ‘‘‘Iddhiñcāpi nidassehi, mama sāsanakārike;</gatha>
    <gatha type="last">Parisānañca sabbāsaṃ, kaṅkhaṃ chindassu yāvatā’.</gatha>
    <hangnum nr="329"/>
    <gatha type="1"> ‘‘Sutvā taṃ munino vācaṃ, bhikkhunī sā yasodharā;</gatha>
    <gatha type="last">Vanditvā munirājaṃ taṃ, idaṃ vacanamabravi.</gatha>
    <hangnum nr="330"/>
    <gatha type="1"> ‘‘‘Yasodharā  ahaṃ vīra, agāre te pajāpati;</gatha>
    <gatha type="last">Sākiyamhi kule jātā, itthiaṅge patiṭṭhitā.</gatha>
    <hangnum nr="331"/>
    <gatha type="1"> ‘‘‘Thīnaṃ satasahassānaṃ, navutīnaṃ chaduttari;</gatha>
    <gatha type="last">Agāre te ahaṃ vīra, pāmokkhā sabbā issarā.</gatha>
    <hangnum nr="332"/>
    <gatha type="1"> ‘‘‘Rūpācāraguṇūpetā , yobbanaṭṭhā piyaṃvadā;</gatha>
    <gatha type="last">Sabbā maṃ apacāyanti, devatā viya mānusā.</gatha>
    <hangnum nr="333"/>
    <gatha type="1"> ‘‘‘Kaññāsatasahassapamukhā, sakyaputtanivesane;</gatha>
    <gatha type="last">Samānasukhadukkhatā, devatā viya nandane.</gatha>
    <hangnum nr="334"/>
    <gatha type="1"> ‘‘‘Kāmadhātumatikkamma <note>[kāmadhātumatikkantā (sī. syā. pī. ka.)]</note>, saṇṭhitā rūpadhātuyā;</gatha>
    <gatha type="last">Rūpena sadisā natthi, ṭhapetvā lokanāyakaṃ.</gatha>
    <hangnum nr="335"/>
    <gatha type="1"> ‘‘‘Sambuddhaṃ abhivādetvā, iddhiṃ dassesi satthuno;</gatha>
    <gatha type="last">Nekā nānāvidhākārā, mahāiddhīpi dassayī <note>[evamādīni vatvāna, upatitvāna ambaraṃ; iddhī anekā dassesi, buddhānuññā yasodharā; (sī.)]</note>.</gatha>
    <hangnum nr="336"/>
    <gatha type="1"> ‘‘‘Cakkavāḷasamaṃ kāyaṃ, sīsaṃ uttarato kuru;</gatha>
    <gatha type="last">Ubho pakkhā duve dīpā, jambudīpaṃ sarīrato.</gatha>
    <hangnum nr="337"/>
    <gatha type="1"> ‘‘‘Dakkhiṇañca saraṃ piñchaṃ, nānāsākhā tu pattakā;</gatha>
    <gatha type="last">Candañca sūriyañcakkhi, merupabbatato sikhaṃ.</gatha>
    <hangnum nr="338"/>
    <gatha type="1"> ‘‘‘Cakkavālagiriṃ  tuṇḍaṃ, jamburukkhaṃ samūlakaṃ;</gatha>
    <gatha type="last">Bījamānā upāgantvā, vandantī lokanāyakaṃ.</gatha>
    <hangnum nr="339"/>
    <gatha type="1"> ‘‘‘Hatthivaṇṇaṃ tathevassaṃ, pabbataṃ jaladhiṃ tathā;</gatha>
    <gatha type="last">Candimaṃ sūriyaṃ meruṃ, sakkavaṇṇañca dassayi.</gatha>
    <hangnum nr="340"/>
    <gatha type="1"> ‘‘‘Yasodharā  ahaṃ vīra, pāde vandāmi cakkhuma;</gatha>
    <gatha type="last">Sahassalokadhātūnaṃ, phullapadmena chādayi.</gatha>
    <hangnum nr="341"/>
    <gatha type="1"> ‘‘‘Brahmavaṇṇañca māpetvā, dhammaṃ desesi suññataṃ;</gatha>
    <gatha type="last">Yasodharā ahaṃ vīra, pāde vandāmi cakkhuma.</gatha>
    <hangnum nr="342"/>
    <gatha type="1"> ‘‘‘Iddhīsu ca vasī homi, dibbāya sotadhātuyā;</gatha>
    <gatha type="last">Cetopariyañāṇassa, vasī homi mahāmuni.</gatha>
    <hangnum nr="343"/>
    <gatha type="1"> ‘‘‘Pubbenivāsaṃ  jānāmi, dibbacakkhu visodhitaṃ;</gatha>
    <gatha type="last">Sabbāsavaparikkhīṇā, natthi dāni punabbhavo.</gatha>
    <hangnum nr="344"/>
    <gatha type="1"> ‘‘‘Atthadhammaniruttīsu, paṭibhāne tatheva ca;</gatha>
    <gatha type="last">Ñāṇaṃ mayhaṃ mahāvīra, uppannaṃ tava santike.</gatha>
    <hangnum nr="345"/>
    <gatha type="1"> ‘‘‘Pubbānaṃ lokanāthānaṃ, saṅgamaṃ te nidassitaṃ <note>[sudassitaṃ (syā. pī. ka.)]</note>;</gatha>
    <gatha type="last">Adhikāraṃ bahuṃ mayhaṃ, tuyhatthāya mahāmune.</gatha>
    <hangnum nr="346"/>
    <gatha type="1"> ‘‘‘Yaṃ  mayhaṃ pūritaṃ kammaṃ, kusalaṃ sarase mune;</gatha>
    <gatha type="last">Tuyhatthāya mahāvīra, puññaṃ upacitaṃ mayā.</gatha>
    <hangnum nr="347"/>
    <gatha type="1"> ‘‘‘Abhabbaṭṭhāne vajjetvā, vārayitvā anācaraṃ;</gatha>
    <gatha type="last">Tuyhatthāya mahāvīra, sañcattaṃ jīvitaṃ mayā.</gatha>
    <hangnum nr="348"/>
    <gatha type="1"> ‘‘‘Nekakoṭisahassāni , bhariyatthāyadāsi maṃ;</gatha>
    <gatha type="last">Na tattha vimanā homi, tuyhatthāya mahāmuni.</gatha>
    <hangnum nr="349"/>
    <gatha type="1"> ‘‘‘Nekakoṭisahassāni, upakārāyadāsi maṃ;</gatha>
    <gatha type="last">Na tattha vimanā homi, tuyhatthāya mahāmuni.</gatha>
    <hangnum nr="350"/>
    <gatha type="1"> ‘‘‘Nekakoṭisahassāni, bhojanatthāyadāsi maṃ;</gatha>
    <gatha type="last">Na tattha vimanā homi, tuyhatthāya mahāmuni.</gatha>
    <hangnum nr="351"/>
    <gatha type="1"> ‘‘‘Nekakoṭisahassāni, jīvitāni pariccajiṃ;</gatha>
    <gatha type="last">Bhayamokkhaṃ karissanti, dadāmi mama jīvitaṃ.</gatha>
    <hangnum nr="352"/>
    <gatha type="1"> ‘‘‘Aṅgagate <note>[aṅge evaṃ (ka.)]</note> alaṅkāre, vatthe nānāvidhe bahū;</gatha>
    <gatha type="last">Itthimaṇḍe na gūhāmi, tuyhatthāya mahāmuni.</gatha>
    <hangnum nr="353"/>
    <gatha type="1"> ‘‘‘Dhanadhaññapariccāgaṃ , gāmāni nigamāni ca;</gatha>
    <gatha type="last">Khettaṃ puttā ca dhītā ca, pariccattā mahāmuni.</gatha>
    <hangnum nr="354"/>
    <gatha type="1"> ‘‘‘Hatthī assā gavā cāpi, dāsiyo paricārikā;</gatha>
    <gatha type="last">Tuyhatthāya mahāvīra, pariccattā asaṅkhiyā.</gatha>
    <hangnum nr="355"/>
    <gatha type="1"> ‘‘‘Yaṃ mayhaṃ paṭimantesi <note>[patimantesi (sī.)]</note>, dānaṃ dassāmi yācake;</gatha>
    <gatha type="last">Vimanaṃ me na passāmi, dadato dānamuttamaṃ.</gatha>
    <hangnum nr="356"/>
    <gatha type="1"> ‘‘‘Nānāvidhaṃ  bahuṃ dukkhaṃ, saṃsāre ca bahubbidhe;</gatha>
    <gatha type="last">Tuyhatthāya mahāvīra, anubhuttaṃ asaṅkhiyaṃ.</gatha>
    <hangnum nr="357"/>
    <gatha type="1"> ‘‘‘Sukhappattānumodāmi, na ca dukkhesu dummanā;</gatha>
    <gatha type="last">Sabbattha tulitā homi, tuyhatthāya mahāmuni.</gatha>
    <hangnum nr="358"/>
    <gatha type="1"> ‘‘‘Anumaggena  sambuddho, yaṃ dhammaṃ abhinīhari;</gatha>
    <gatha type="last">Anubhotvā sukhaṃ dukkhaṃ, patto bodhiṃ mahāmuni.</gatha>
    <hangnum nr="359"/>
    <gatha type="1"> ‘‘‘Brahmadevañca sambuddhaṃ, gotamaṃ lokanāyakaṃ;</gatha>
    <gatha type="last">Aññesaṃ lokanāthānaṃ, saṅgamaṃ te bahuṃ mayā.</gatha>
    <hangnum nr="360"/>
    <gatha type="1"> ‘‘‘Adhikāraṃ  bahuṃ mayhaṃ, tuyhatthāya mahāmuni;</gatha>
    <gatha type="last">Gavesato buddhadhamme, ahaṃ te paricārikā.</gatha>
    <hangnum nr="361"/>
    <gatha type="1"> ‘‘‘Kappe ca satasahasse, caturo ca asaṅkhiye;</gatha>
    <gatha type="last">Dīpaṅkaro mahāvīro, uppajji lokanāyako.</gatha>
    <hangnum nr="362"/>
    <gatha type="1"> ‘‘‘Paccantadesavisaye, nimantetvā tathāgataṃ;</gatha>
    <gatha type="last">Tassa āgamanaṃ maggaṃ, sodhenti tuṭṭhamānasā.</gatha>
    <hangnum nr="363"/>
    <gatha type="1"> ‘‘‘Tena kālena so āsi, sumedho nāma brāhmaṇo;</gatha>
    <gatha type="last">Maggañca paṭiyādesi, āyato <note>[āyataṃ (sī.)]</note> sabbadassino.</gatha>
    <hangnum nr="364"/>
    <gatha type="1"> ‘‘‘Tena kālenahaṃ āsiṃ, kaññā brāhmaṇasambhavā;</gatha>
    <gatha type="last">Sumittānāma nāmena, upagacchiṃ samāgamaṃ.</gatha>
    <hangnum nr="365"/>
    <gatha type="1"> ‘‘‘Aṭṭha uppalahatthāni, pūjanatthāya satthuno;</gatha>
    <gatha type="last">Ādāya janasaṃmajjhe, addasaṃ isi muggataṃ.</gatha>
    <hangnum nr="366"/>
    <gatha type="1"> ‘‘‘Cirānugataṃ  dayitaṃ <note>[cirānupari āsīnaṃ (sī.)]</note>, atikkantaṃ manoharaṃ;</gatha>
    <gatha type="last">Disvā tadā amaññissaṃ, saphalaṃ jīvitaṃ mama.</gatha>
    <hangnum nr="367"/>
    <gatha type="1"> ‘‘‘Parakkamaṃ taṃ saphalaṃ, addasaṃ isino tadā;</gatha>
    <gatha type="last">Pubbakammena sambuddhe, cittañcāpi pasīdi me.</gatha>
    <hangnum nr="368"/>
    <gatha type="1"> ‘‘‘Bhiyyo  cittaṃ pasādesiṃ, ise uggatamānase;</gatha>
    <gatha type="last">Deyyaṃ aññaṃ na passāmi, demi pupphāni te isi.</gatha>
    <hangnum nr="369"/>
    <gatha type="1"> ‘‘‘Pañcahatthā  tava hontu, tayo hontu mamaṃ ise;</gatha>
    <gatha type="last">Tena saddhiṃ samā hontu, bodhatthāya tavaṃ ise’.</gatha>
    <centered>Catutthaṃ bhāṇavāraṃ.</centered>
    <hangnum nr="370"/>
    <gatha type="1"> ‘‘Isi gahetvā pupphāni, āgacchantaṃ mahāyasaṃ;</gatha>
    <gatha type="last">Pūjesi janasaṃmajjhe, bodhatthāya mahāisi.</gatha>
    <hangnum nr="371"/>
    <gatha type="1"> ‘‘Passitvā janasaṃmajjhe, dīpaṅkaro mahāmuni;</gatha>
    <gatha type="last">Viyākāsi mahāvīro, isi muggatamānasaṃ.</gatha>
    <hangnum nr="372"/>
    <gatha type="1"> ‘‘Aparimeyye ito kappe, dīpaṅkaro mahāmuni;</gatha>
    <gatha type="last">Mama kammaṃ viyākāsi, ujubhāvaṃ mahāmuni.</gatha>
    <hangnum nr="373"/>
    <gatha type="1"> ‘‘‘Samacittā  samakammā, samakārī bhavissati;</gatha>
    <gatha type="last">Piyā hessati kammena, tuyhatthāya mahāisi <note>[mahāise (syā.)]</note>.</gatha>
    <hangnum nr="374"/>
    <gatha type="1"> ‘‘‘Sudassanā supiyā ca, manāpā piyavādinī;</gatha>
    <gatha type="last">Tassa dhammesu dāyādā, viharissati iddhikā.</gatha>
    <hangnum nr="375"/>
    <gatha type="1"> ‘‘‘Yathāpi bhaṇḍasāmuggaṃ, anurakkhati sāmino;</gatha>
    <gatha type="last">Evaṃ kusaladhammānaṃ, anurakkhissate ayaṃ.</gatha>
    <hangnum nr="376"/>
    <gatha type="1"> ‘‘‘Tassa te <note>[tassa taṃ (syā.)]</note> anukampantī, pūrayissati pāramī;</gatha>
    <gatha type="last">Sīhova pañjaraṃ bhetvā <note>[hitvā (syā.), hetvā (pī.)]</note>, pāpuṇissati bodhiyaṃ’.</gatha>
    <hangnum nr="377"/>
    <gatha type="1"> ‘‘Aparimeyye  ito kappe, yaṃ maṃ buddho viyākarī;</gatha>
    <gatha type="last">Taṃ vācaṃ anumodentī, evaṃkārī bhaviṃ ahaṃ.</gatha>
    <hangnum nr="378"/>
    <gatha type="1"> ‘‘Tassa  kammassa sukatassa, tattha cittaṃ pasādayiṃ;</gatha>
    <gatha type="last">Devamanussakaṃ yoniṃ, anubhotvā asaṅkhiyaṃ.</gatha>
    <hangnum nr="379"/>
    <gatha type="1"> ‘‘Sukhadukkhenubhotvāhaṃ, devesu mānusesu ca;</gatha>
    <gatha type="last">Pacchime bhave sampatte, ajāyiṃ sākiye kule.</gatha>
    <hangnum nr="380"/>
    <gatha type="1"> ‘‘Rūpavatī bhogavatī, yasasīlavatī tato;</gatha>
    <gatha type="last">Sabbaṅgasampadā homi, kulesu abhisakkatā.</gatha>
    <hangnum nr="381"/>
    <gatha type="1"> ‘‘Lābhaṃ  silokaṃ sakkāraṃ, lokadhammasamāgamaṃ;</gatha>
    <gatha type="last">Cittañca dukkhitaṃ natthi, vasāmi akutobhayā.</gatha>
    <hangnum nr="382"/>
    <gatha type="1"> ‘‘Vuttañhetaṃ bhagavatā, rañño antepure tadā;</gatha>
    <gatha type="last">Khattiyānaṃ pure vīra, upakārañca niddisi.</gatha>
    <hangnum nr="383"/>
    <gatha type="1"> ‘‘Upakārā ca yā nārī, yā ca nārī sukhe dukhe;</gatha>
    <gatha type="last">Atthakkhāyī ca yā nārī, yā ca nārīnukampikā.</gatha>
    <hangnum nr="384"/>
    <gatha type="1"> ‘‘Pañcakoṭisatā buddhā, navakoṭisatāni ca;</gatha>
    <gatha type="last">Etesaṃ devadevānaṃ, mahādānaṃ pavattayiṃ.</gatha>
    <hangnum nr="385"/>
    <gatha type="1"> ‘‘Adhikāraṃ mahā <note>[sadā (pī.) evamuparipi]</note> mayhaṃ, dhammarāja suṇohi me;</gatha>
    <gatha type="last">Ekādasakoṭisatā, buddhā dvādasa koṭiyo <note>[honti lokagganāyakā (sī. syā.), paṇṇākoṭisatāni ca (pī.)]</note>.</gatha>
    <hangnum nr="386"/>
    <gatha type="1"> ‘‘Etesaṃ devadevānaṃ, mahādānaṃ pavattayiṃ;</gatha>
    <gatha type="last">Adhikāraṃ mahā mayhaṃ, dhammarāja suṇohi me.</gatha>
    <hangnum nr="387"/>
    <gatha type="1"> ‘‘‘Vīsakoṭisatā  buddhā, tiṃsakoṭisatāni ca;</gatha>
    <gatha type="last">Etesaṃ devadevānaṃ, mahādānaṃ pavattayiṃ.</gatha>
    <hangnum nr="388"/>
    <gatha type="1"> ‘‘‘Adhikāraṃ mahā mayhaṃ, dhammarāja suṇohi me;</gatha>
    <gatha type="last">Cattālīsakoṭisatā, paññāsa koṭisatāni ca.</gatha>
    <hangnum nr="389"/>
    <gatha type="1"> ‘‘‘Etesaṃ  devadevānaṃ, mahādānaṃ pavattayiṃ;</gatha>
    <gatha type="last">Adhikāraṃ mahā mayhaṃ, dhammarāja suṇohi me.</gatha>
    <hangnum nr="390"/>
    <gatha type="1"> ‘‘‘Saṭṭhikoṭisatā buddhā, sattatikoṭisatāni ca;</gatha>
    <gatha type="last">Etesaṃ devadevānaṃ, mahādānaṃ pavattayiṃ.</gatha>
    <hangnum nr="391"/>
    <gatha type="1"> ‘‘‘Adhikāraṃ mahā mayhaṃ, dhammarāja suṇohi me;</gatha>
    <gatha type="last">Asītikoṭisatā buddhā, navutikoṭisatāni ca.</gatha>
    <hangnum nr="392"/>
    <gatha type="1"> ‘‘‘Etesaṃ devadevānaṃ, mahādānaṃ pavattayiṃ;</gatha>
    <gatha type="last">Adhikāraṃ mahā mayhaṃ, dhammarāja suṇohi me.</gatha>
    <hangnum nr="393"/>
    <gatha type="1"> ‘‘‘Koṭisatasahassāni, honti lokagganāyakā;</gatha>
    <gatha type="last">Etesaṃ devadevānaṃ, mahādānaṃ pavattayiṃ.</gatha>
    <hangnum nr="394"/>
    <gatha type="1"> ‘‘‘Adhikāraṃ  mahā mayhaṃ, dhammarāja suṇohi me;</gatha>
    <gatha type="last">Navakoṭisahassāni, apare lokanāyakā.</gatha>
    <hangnum nr="395"/>
    <gatha type="1"> ‘‘‘Etesaṃ devadevānaṃ, mahādānaṃ pavattayiṃ;</gatha>
    <gatha type="last">Adhikāraṃ mahā mayhaṃ, dhammarāja suṇohi me.</gatha>
    <hangnum nr="396"/>
    <gatha type="1"> ‘‘‘Koṭisatasahassāni, pañcāsītimahesinaṃ;</gatha>
    <gatha type="last">Pañcāsītikoṭisatā, sattatiṃsā ca koṭiyo.</gatha>
    <hangnum nr="397"/>
    <gatha type="1"> ‘‘‘Etesaṃ  devadevānaṃ, mahādānaṃ pavattayiṃ;</gatha>
    <gatha type="last">Adhikāraṃ mahā mayhaṃ, dhammarāja suṇohi me.</gatha>
    <hangnum nr="398"/>
    <gatha type="1"> ‘‘‘Paccekabuddhā vītarāgā <note>[dhutarāgā (pī. ka.)]</note>, aṭṭhaṭṭhamakakoṭiyo <note>[aṭṭhamattaka… (sī.), aṭṭhamatthaka… (syā.)]</note>;</gatha>
    <gatha type="last">Adhikāraṃ mahā mayhaṃ, dhammarāja suṇohi me.</gatha>
    <hangnum nr="399"/>
    <gatha type="1"> ‘‘‘Khīṇāsavā vītamalā, asaṅkhiyā buddhasāvakā;</gatha>
    <gatha type="last">Adhikāraṃ mahā mayhaṃ, dhammarāja suṇohi me.</gatha>
    <hangnum nr="400"/>
    <gatha type="1"> ‘‘‘Evaṃ dhamme suciṇṇānaṃ, sadā dhammassa cārinaṃ;</gatha>
    <gatha type="last">Dhammacārī sukhaṃ seti, asmiṃ loke paramhi ca.</gatha>
    <hangnum nr="401"/>
    <gatha type="1"> ‘‘‘Dhammaṃ  care sucaritaṃ, na naṃ duccaritaṃ care;</gatha>
    <gatha type="last">Dhammacārī sukhaṃ seti, asmiṃ loke paramhi ca.</gatha>
    <hangnum nr="402"/>
    <gatha type="1"> ‘‘‘Nibbinditvāna saṃsāre, pabbajiṃ anagāriyaṃ;</gatha>
    <gatha type="last">Sahassaparivārena, pabbajitvā akiñcanā.</gatha>
    <hangnum nr="403"/>
    <gatha type="1"> ‘‘‘Agāraṃ vijahitvāna, pabbajiṃ anagāriyaṃ;</gatha>
    <gatha type="last">Aḍḍhamāse asampatte, catusaccamapāpuṇiṃ.</gatha>
    <hangnum nr="404"/>
    <gatha type="1"> ‘‘‘Cīvaraṃ piṇḍapātañca, paccayaṃ sayanāsanaṃ;</gatha>
    <gatha type="last">Upanenti bahū janā, sāgareyeva ūmiyo.</gatha>
    <hangnum nr="405"/>
    <gatha type="1"> ‘‘‘Kilesā jhāpitā mayhaṃ…pe… viharāmi anāsavā.</gatha>
    <hangnum nr="406"/>
    <gatha type="1"> ‘‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="407"/>
    <gatha type="1"> ‘‘‘Paṭisambhidā  catasso…pe… kataṃ buddhassa sāsanaṃ’.</gatha>
    <hangnum nr="408"/>
    <gatha type="1"> ‘‘Evaṃ bahuvidhaṃ dukkhaṃ, sampattī ca bahubbidhā;</gatha>
    <gatha type="last">Visuddhibhāvaṃ sampattā, labhāmi sabbasampadā.</gatha>
    <hangnum nr="409"/>
    <gatha type="1"> ‘‘Yā  dadāti sakattānaṃ, puññatthāya mahesino;</gatha>
    <gatha type="last">Sahāyasampadā honti, nibbānapadamasaṅkhataṃ.</gatha>
    <hangnum nr="410"/>
    <gatha type="1"> ‘‘Parikkhīṇaṃ atītañca, paccuppannaṃ anāgataṃ;</gatha>
    <gatha type="last">Sabbakammaṃ mamaṃ khīṇaṃ, pāde vandāmi cakkhuma’’.</gatha>
    <paragraph>Itthaṃ sudaṃ yasodharā bhikkhunī bhagavato sammukhā imā gāthāyo abhāsitthāti.</paragraph>
    <centered>Yasodharātheriyāpadānaṃ aṭṭhamaṃ.</centered>
    <subhead>9. Yasodharāpamukhadasabhikkhunīsahassaapadānaṃ</subhead>
    <hangnum nr="411"/>
    <gatha type="1"> ‘‘Kappe  ca satasahasse, caturo ca asaṅkhiye;</gatha>
    <gatha type="last">Dīpaṅkaro nāma jino, uppajji lokanāyako.</gatha>
    <hangnum nr="412"/>
    <gatha type="1"> ‘‘Dīpaṅkaro mahāvīro, viyākāsi vināyako;</gatha>
    <gatha type="last">Sumedhañca sumittañca, samānasukhadukkhataṃ.</gatha>
    <hangnum nr="413"/>
    <gatha type="1"> ‘‘Sadevakañca  passanto, vicaranto sadevakaṃ;</gatha>
    <gatha type="last">Tesaṃ pakittane amhe, upagamma samāgamaṃ.</gatha>
    <hangnum nr="414"/>
    <gatha type="1"> ‘‘Amhaṃ  sabbapati hohi <note>[sabbā patī honti (pī.)]</note>, anāgatasamāgame;</gatha>
    <gatha type="last">Sabbāva tuyhaṃ bhariyā, manāpā piyavādikā.</gatha>
    <hangnum nr="415"/>
    <gatha type="1"> ‘‘Dānaṃ sīlamayaṃ sabbaṃ, bhāvanā ca subhāvitā;</gatha>
    <gatha type="last">Dīgharattañca no <note>[dīgharattamidaṃ (syā. ka.)]</note> sabbaṃ, pariccattaṃ mahāmune.</gatha>
    <hangnum nr="416"/>
    <gatha type="1"> ‘‘Gandhaṃ vilepanaṃ mālaṃ, dīpañca ratanāmayaṃ;</gatha>
    <gatha type="last">Yaṃkiñci patthitaṃ sabbaṃ, pariccattaṃ mahāmuni.</gatha>
    <hangnum nr="417"/>
    <gatha type="1"> ‘‘Aññaṃ vāpi kataṃ kammaṃ, paribhogañca mānusaṃ;</gatha>
    <gatha type="last">Dīgharattañhi no sabbaṃ, pariccattaṃ mahāmuni.</gatha>
    <hangnum nr="418"/>
    <gatha type="1"> ‘‘Anekajātisaṃsāraṃ, bahuṃ puññampi no kataṃ;</gatha>
    <gatha type="last">Issaramanubhotvāna, saṃsaritvā bhavābhave.</gatha>
    <hangnum nr="419"/>
    <gatha type="1"> ‘‘Pacchime  bhave sampatte, sakyaputtanivesane;</gatha>
    <gatha type="last">Nānākulūpapannāyo, accharā kāmavaṇṇinī.</gatha>
    <hangnum nr="420"/>
    <gatha type="1"> ‘‘Lābhaggena yasaṃ pattā, pūjitā sabbasakkatā;</gatha>
    <gatha type="last">Lābhiyo annapānānaṃ, sadā sammānitā mayaṃ.</gatha>
    <hangnum nr="421"/>
    <gatha type="1"> ‘‘Agāraṃ pajahitvāna, pabbajimhanagāriyaṃ;</gatha>
    <gatha type="last">Aḍḍhamāse asampatte, sabbā pattāmha nibbutiṃ.</gatha>
    <hangnum nr="422"/>
    <gatha type="1"> ‘‘Lābhiyo annapānānaṃ, vatthasenāsanāni ca;</gatha>
    <gatha type="last">Upenti paccayā sabbe, sadā sakkatapūjitā.</gatha>
    <hangnum nr="423"/>
    <gatha type="1"> ‘‘Kilesā  jhāpitā amhaṃ…pe… viharāma anāsavā.</gatha>
    <hangnum nr="424"/>
    <gatha type="1"> ‘‘Svāgataṃ  vata no āsi…pe… kataṃ buddhassa sāsanaṃ.</gatha>
    <hangnum nr="425"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ yasodharāpamukhāni dasabhikkhunīsahassāni bhagavato sammukhā imā gāthāyo abhāsitthāti.</paragraph>
    <centered>Yasodharāpamukhadasabhikkhunīsahassāpadānaṃ navamaṃ.</centered>
    <subhead>10. Yasodharāpamukhaaṭṭhārasabhikkhunīsahassaapadānaṃ</subhead>
    <hangnum nr="426"/>
    <gatha type="1"> ‘‘Aṭṭhārasasahassāni , bhikkhunī sakyasambhavā;</gatha>
    <gatha type="last">Yasodharāpamukhāni, sambuddhaṃ upasaṅkamuṃ.</gatha>
    <hangnum nr="427"/>
    <gatha type="1"> ‘‘Aṭṭhārasasahassāni, sabbā honti mahiddhikā;</gatha>
    <gatha type="last">Vandantī munino pāde, ārocenti yathābalaṃ.</gatha>
    <hangnum nr="428"/>
    <gatha type="1"> ‘‘‘Jāti khīṇā jarā byādhi, maraṇañca mahāmuni;</gatha>
    <gatha type="last">Anāsavaṃ padaṃ santaṃ, amataṃ yāma nāyaka.</gatha>
    <hangnum nr="429"/>
    <gatha type="1"> ‘‘‘Khalitañce pure atthi, sabbāsampi mahāmuni;</gatha>
    <gatha type="last">Aparādhamajānantī, khama amhaṃ vināyaka.</gatha>
    <hangnum nr="430"/>
    <gatha type="1"> ‘‘‘Iddhiñcāpi nidassetha, mama sāsanakārikā;</gatha>
    <gatha type="last">Parisānañca sabbāsaṃ, kaṅkhaṃ chindatha yāvatā.</gatha>
    <hangnum nr="431"/>
    <gatha type="1"> ‘‘‘Yasodharā  mahāvīra, manāpā piyadassanā;</gatha>
    <gatha type="last">Sabbā  tuyhaṃ mahāvīra, agārasmiṃ pajāpati.</gatha>
    <hangnum nr="432"/>
    <gatha type="1"> ‘‘‘Thīnaṃ satasahassānaṃ, navutīnaṃ chaduttari;</gatha>
    <gatha type="last">Agāre te mayaṃ vīra, pāmokkhā sabbā issarā.</gatha>
    <hangnum nr="433"/>
    <gatha type="1"> ‘‘‘Rūpācāraguṇūpetā, yobbanaṭṭhā piyaṃvadā;</gatha>
    <gatha type="last">Sabbā no apacāyanti, devatā viya mānusā.</gatha>
    <hangnum nr="434"/>
    <gatha type="1"> ‘‘‘Aṭṭhārasasahassāni, sabbā sākiyasambhavā;</gatha>
    <gatha type="last">Yasodharāsahassāni, pāmokkhā issarā tadā.</gatha>
    <hangnum nr="435"/>
    <gatha type="1"> ‘‘‘Kāmadhātumatikkamma , saṇṭhitā rūpadhātuyā;</gatha>
    <gatha type="last">Rūpena sadisā natthi, sahassānaṃ mahāmuni.</gatha>
    <hangnum nr="436"/>
    <gatha type="1"> ‘‘‘Sambuddhaṃ abhivādetvā, iddhiṃ dassaṃsu satthuno;</gatha>
    <gatha type="last">Nekā nānāvidhākārā, mahāiddhīpi dassayuṃ.</gatha>
    <hangnum nr="437"/>
    <gatha type="1"> ‘‘‘Cakkavāḷasamaṃ kāyaṃ, sīsaṃ uttarato kuru;</gatha>
    <gatha type="last">Ubho pakkhā duve dīpā, jambudīpaṃ sarīrato.</gatha>
    <hangnum nr="438"/>
    <gatha type="1"> ‘‘‘Dakkhiṇañca saraṃ piñchaṃ, nānāsākhā tu pattakā;</gatha>
    <gatha type="last">Candañca sūriyañcakkhi, merupabbatato sikhaṃ.</gatha>
    <hangnum nr="439"/>
    <gatha type="1"> ‘‘‘Cakkavāḷagiriṃ  tuṇḍaṃ, jamburukkhaṃ samūlakaṃ;</gatha>
    <gatha type="last">Bījamānā upāgantvā, vandantī lokanāyakaṃ.</gatha>
    <hangnum nr="440"/>
    <gatha type="1"> ‘‘‘Hatthivaṇṇaṃ tathevassaṃ, pabbataṃ jaladhiṃ tathā;</gatha>
    <gatha type="last">Candañca sūriyaṃ meruṃ, sakkavaṇṇañca dassayuṃ.</gatha>
    <hangnum nr="441"/>
    <gatha type="1"> ‘‘‘Yasodharā  mayaṃ vīra, pāde vandāma cakkhuma;</gatha>
    <gatha type="last">Tava cirapabhāvena, nipphannā naranāyaka.</gatha>
    <hangnum nr="442"/>
    <gatha type="1"> ‘‘‘Iddhīsu ca vasī homa, dibbāya sotadhātuyā;</gatha>
    <gatha type="last">Cetopariyañāṇassa, vasī homa mahāmune.</gatha>
    <hangnum nr="443"/>
    <gatha type="1"> ‘‘‘Pubbenivāsaṃ jānāma, dibbacakkhu visodhitaṃ;</gatha>
    <gatha type="last">Sabbāsavaparikkhīṇā, natthi dāni punabbhavo.</gatha>
    <hangnum nr="444"/>
    <gatha type="1"> ‘‘‘Atthadhammaniruttīsu, paṭibhāne tatheva ca;</gatha>
    <gatha type="last">Ñāṇaṃ amhaṃ mahāvīra, uppannaṃ tava santike.</gatha>
    <hangnum nr="445"/>
    <gatha type="1"> ‘‘‘Pubbānaṃ  lokanāthānaṃ, saṅgamaṃ no nidassitaṃ;</gatha>
    <gatha type="last">Adhikārā bahū amhaṃ, tuyhatthāya mahāmune.</gatha>
    <hangnum nr="446"/>
    <gatha type="1"> ‘‘‘Yaṃ amhaṃ pūritaṃ kammaṃ, kusalaṃ sarase mune;</gatha>
    <gatha type="last">Tuyhatthāya mahāvīra, puññānupacitāni no.</gatha>
    <hangnum nr="447"/>
    <gatha type="1"> ‘‘‘Abhabbaṭṭhāne vajjetvā, vārayimha anācaraṃ;</gatha>
    <gatha type="last">Tuyhatthāya mahāvīra, cattāni jīvitāni no <note>[sañcattaṃ jīvitampi no (syā.)]</note>.</gatha>
    <hangnum nr="448"/>
    <gatha type="1"> ‘‘‘Nekakoṭisahassāni , bhariyatthāyadāsi no;</gatha>
    <gatha type="last">Na tattha vimanā homa, tuyhatthāya mahāmune.</gatha>
    <hangnum nr="449"/>
    <gatha type="1"> ‘‘‘Nekakoṭisahassāni, upakārāyadāsi no;</gatha>
    <gatha type="last">Na tattha vimanā homa, tuyhatthāya mahāmune.</gatha>
    <hangnum nr="450"/>
    <gatha type="1"> ‘‘‘Nekakoṭisahassāni, bhojanatthāyadāsi no;</gatha>
    <gatha type="last">Na tattha vimanā homa, tuyhatthāya mahāmune.</gatha>
    <hangnum nr="451"/>
    <gatha type="1"> ‘‘‘Nekakoṭisahassāni , jīvitāni cajimhase <note>[cajimha no (pī. ka.)]</note>;</gatha>
    <gatha type="last">Bhayamokkhaṃ karissāma, jīvitāni cajimhase.</gatha>
    <hangnum nr="452"/>
    <gatha type="1"> ‘‘‘Aṅgagate alaṅkāre, vatthe nānāvidhe bahū;</gatha>
    <gatha type="last">Itthibhaṇḍe na gūhāma, tuyhatthāya mahāmune.</gatha>
    <hangnum nr="453"/>
    <gatha type="1"> ‘‘‘Dhanadhaññapariccāgaṃ , gāmāni nigamāni ca;</gatha>
    <gatha type="last">Khettaṃ puttā ca dhītā ca, pariccattā mahāmune.</gatha>
    <hangnum nr="454"/>
    <gatha type="1"> ‘‘‘Hatthī assā gavā cāpi, dāsiyo paricārikā;</gatha>
    <gatha type="last">Tuyhatthāya mahāvīra, pariccattaṃ asaṅkhiyaṃ.</gatha>
    <hangnum nr="455"/>
    <gatha type="1"> ‘‘‘Yaṃ amhe paṭimantesi, dānaṃ dassāma yācake;</gatha>
    <gatha type="last">Vimanaṃ no na passāma, dadato dānamuttamaṃ.</gatha>
    <hangnum nr="456"/>
    <gatha type="1"> ‘‘‘Nānāvidhaṃ bahuṃ dukkhaṃ, saṃsāre ca bahubbidhe;</gatha>
    <gatha type="last">Tuyhatthāya mahāvīra, anubhuttaṃ asaṅkhiyaṃ.</gatha>
    <hangnum nr="457"/>
    <gatha type="1"> ‘‘‘Sukhappattānumodāma, na ca dukkhesu dummanā;</gatha>
    <gatha type="last">Sabbattha tulitā homa, tuyhatthāya mahāmune.</gatha>
    <hangnum nr="458"/>
    <gatha type="1"> ‘‘‘Anumaggena  sambuddho, yaṃ dhammaṃ abhinīhari;</gatha>
    <gatha type="last">Anubhotvā sukhaṃ dukkhaṃ, patto bodhiṃ mahāmune.</gatha>
    <hangnum nr="459"/>
    <gatha type="1"> ‘‘‘Brahmadevañca sambuddhaṃ, gotamaṃ lokanāyakaṃ;</gatha>
    <gatha type="last">Aññesaṃ lokanāthānaṃ, saṅgamaṃ tehi no bahū.</gatha>
    <hangnum nr="460"/>
    <gatha type="1"> ‘‘‘Adhikāraṃ bahuṃ amhe, tuyhatthāya mahāmune;</gatha>
    <gatha type="last">Gavesato buddhadhamme, mayaṃ te paricārikā.</gatha>
    <hangnum nr="461"/>
    <gatha type="1"> ‘‘‘Kappe  ca satasahasse, caturo ca asaṅkhiye;</gatha>
    <gatha type="last">Dīpaṅkaro mahāvīro, uppajji lokanāyako.</gatha>
    <hangnum nr="462"/>
    <gatha type="1"> ‘‘‘Paccantadesavisaye, nimantetvā tathāgataṃ;</gatha>
    <gatha type="last">Tassa āgamanaṃ maggaṃ, sodhenti tuṭṭhamānasā.</gatha>
    <hangnum nr="463"/>
    <gatha type="1"> ‘‘‘Tena  kālena so āsi, sumedho nāma brāhmaṇo;</gatha>
    <gatha type="last">Maggañca paṭiyādesi, āyato sabbadassino.</gatha>
    <hangnum nr="464"/>
    <gatha type="1"> ‘‘‘Tena kālena ahumha, sabbā brāhmaṇasambhavā;</gatha>
    <gatha type="last">Thalūdajāni pupphāni, āharimha samāgamaṃ.</gatha>
    <hangnum nr="465"/>
    <gatha type="1"> ‘‘‘Tasmiṃ so samaye buddho, dīpaṅkaro mahāyaso;</gatha>
    <gatha type="last">Viyākāsi mahāvīro, isimuggatamānasaṃ.</gatha>
    <hangnum nr="466"/>
    <gatha type="1"> ‘‘‘Calatī ravatī puthavī, saṅkampati sadevake;</gatha>
    <gatha type="last">Tassa kammaṃ pakittente, isimuggatamānasaṃ.</gatha>
    <hangnum nr="467"/>
    <gatha type="1"> ‘‘‘Devakaññā  manussā ca, mayañcāpi sadevakā;</gatha>
    <gatha type="last">Nānāpūjanīyaṃ bhaṇḍaṃ, pūjayitvāna patthayuṃ.</gatha>
    <hangnum nr="468"/>
    <gatha type="1"> ‘‘‘Tesaṃ buddho viyākāsi, jotidīpa sanāmako;</gatha>
    <gatha type="last">Ajja ye patthitā atthi, te bhavissanti sammukhā.</gatha>
    <hangnum nr="469"/>
    <gatha type="1"> ‘‘‘Aparimeyye ito kappe, yaṃ no buddho viyākari;</gatha>
    <gatha type="last">Taṃ vācamanumodentā, evaṃkārī ahumha no.</gatha>
    <hangnum nr="470"/>
    <gatha type="1"> ‘‘‘Tassa kammassa sukatassa, tassa cittaṃ pasādayuṃ;</gatha>
    <gatha type="last">Devamānusikaṃ yoniṃ, anubhotvā asaṅkhiyaṃ.</gatha>
    <hangnum nr="471"/>
    <gatha type="1"> ‘‘‘Sukhadukkhenubhotvāna , devesu mānusesu ca;</gatha>
    <gatha type="last">Pacchime bhave sampatte, jātāmha sākiye kule.</gatha>
    <hangnum nr="472"/>
    <gatha type="1"> ‘‘‘Rūpavatī  bhogavatī, yasasīlavatī tato;</gatha>
    <gatha type="last">Sabbaṅgasampadā homa, kulesu abhisakkatā.</gatha>
    <hangnum nr="473"/>
    <gatha type="1"> ‘‘‘Lābhaṃ silokaṃ sakkāraṃ, lokadhammasamāgamaṃ;</gatha>
    <gatha type="last">Cittañca dukkhitaṃ natthi, vasāma akutobhayā.</gatha>
    <hangnum nr="474"/>
    <gatha type="1"> ‘‘‘Vuttañhetaṃ bhagavatā, rañño antepure tadā;</gatha>
    <gatha type="last">Khattiyānaṃ pure vīra <note>[tāsaṃ (syā.)]</note>, upakārañca niddisi.</gatha>
    <hangnum nr="475"/>
    <gatha type="1"> ‘‘‘Upakārā ca yā nārī, yā ca nārī sukhe dukhe;</gatha>
    <gatha type="last">Atthakkhāyī ca yā nārī, yā ca nārīnukampikā.</gatha>
    <hangnum nr="476"/>
    <gatha type="1"> ‘‘‘Dhammaṃ  care sucaritaṃ, na naṃ duccaritaṃ care;</gatha>
    <gatha type="last">Dhammacārī sukhaṃ seti, asmiṃ loke paramhi ca.</gatha>
    <hangnum nr="477"/>
    <gatha type="1"> ‘‘‘Agāraṃ vijahitvāna, pabbajimhanagāriyaṃ;</gatha>
    <gatha type="last">Aḍḍhamāse asampatte, catusaccaṃ phusimha no.</gatha>
    <hangnum nr="478"/>
    <gatha type="1"> ‘‘‘Cīvaraṃ piṇḍapātañca, paccayaṃ sayanāsanaṃ;</gatha>
    <gatha type="last">Upanenti bahū amhe, sāgarasseva ūmiyo.</gatha>
    <hangnum nr="479"/>
    <gatha type="1"> ‘‘‘Kilesā jhāpitā amhaṃ <note>[mayhaṃ (syā.), amhākaṃ (ka.)]</note>, bhavā sabbe samūhatā;</gatha>
    <gatha type="last">Nāgīva bandhanaṃ chetvā, viharāma anāsavā.</gatha>
    <hangnum nr="480"/>
    <gatha type="1"> ‘‘‘Svāgataṃ vata no āsi, mama buddhassa santike;</gatha>
    <gatha type="last">Tisso vijjā anuppattā, kataṃ buddhassa sāsanaṃ.</gatha>
    <hangnum nr="481"/>
    <gatha type="1"> ‘‘‘Paṭisambhidā  catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’.</gatha>
    <hangnum nr="482"/>
    <gatha type="1"> ‘‘Evaṃ bahuvidhaṃ dukkhaṃ, sampattī ca bahubbidhā;</gatha>
    <gatha type="last">Visuddhabhāvaṃ sampattā, labhāma sabbasampadā.</gatha>
    <hangnum nr="483"/>
    <gatha type="1"> ‘‘Yā dadanti sakattānaṃ, puññatthāya mahesino;</gatha>
    <gatha type="last">Sahāyasampadā honti, nibbānapadamasaṅkhataṃ.</gatha>
    <hangnum nr="484"/>
    <gatha type="1"> ‘‘Parikkhīṇaṃ atītañca, paccuppannaṃ anāgataṃ;</gatha>
    <gatha type="last">Sabbakammampi no khīṇaṃ, pāde vandāma cakkhuma.</gatha>
    <hangnum nr="485"/>
    <gatha type="1"> ‘‘Nibbānāya  vadantīnaṃ, kiṃ vo vakkhāma uttari;</gatha>
    <gatha type="last">Santasaṅkhatadosañhi, pappotha <note>[santasaṅkhatadoso yo, pajjotaṃ (syā. pī. ka.)]</note> amataṃ padaṃ’’.</gatha>
    <paragraph>Itthaṃ sudaṃ yasodharāpamukhāni aṭṭhārasabhikkhunīsahassāni bhagavato sammukhā imā gāthāyo abhāsitthāti.</paragraph>
    <centered>Yasodharāpamukhaaṭṭhārasabhikkhunīsahassāpadānaṃ dasamaṃ.</centered>
    <centered>Kuṇḍalakesīvaggo tatiyo.</centered>
    <paragraph>Tassuddānaṃ –</paragraph>
    <gatha type="1">Kuṇḍalā gotamī ceva, dhammadinnā ca sakulā;</gatha>
    <gatha type="last">Varanandā ca soṇā ca, kāpilānī yasodharā.</gatha>
    <gatha type="1">Dasasahassabhikkhunī, aṭṭhārasasahassakā;</gatha>
    <gatha type="last">Gāthāsatāni cattāri, cha ca sattatimeva ca <note>[aṭṭhasattatimeva ca (syā.)]</note>.</gatha>
  </text>
</tree>
