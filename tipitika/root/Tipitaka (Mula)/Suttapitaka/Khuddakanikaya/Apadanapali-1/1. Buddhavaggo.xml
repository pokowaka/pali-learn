<?xml version='1.0' encoding='UTF-8'?>
<tree text="1. Buddhavaggo" target="text">
  <text>
    <centered> Namo tassa bhagavato arahato sammāsambuddhassa</centered>
    <title>(Paṭhamo bhāgo)</title>
    <subhead>1. Buddhaapadānaṃ</subhead>
    <hangnum nr="1"/>
    <gatha type="1"> Tathāgataṃ  jetavane vasantaṃ, apucchi vedehamunī nataṅgo;</gatha>
    <gatha type="last">‘‘Sabbaññubuddhā kira nāma honti, bhavanti te hetubhi kehi vīra’’.</gatha>
    <hangnum nr="2"/>
    <gatha type="1"> Tadāha sabbaññuvaro mahesī, ānandabhaddaṃ madhurassarena;</gatha>
    <gatha type="last">‘‘Ye pubbabuddhesu <note>[sabbabuddhesu (syā.)]</note> katādhikārā, aladdhamokkhā jinasāsanesu.</gatha>
    <hangnum nr="3"/>
    <gatha type="1"> ‘‘Teneva sambodhimukhena dhīrā, ajjhāsayenāpi mahābalena;</gatha>
    <gatha type="last">Paññāya tejena sutikkhapaññā, sabbaññubhāvaṃ anupāpuṇanti.</gatha>
    <hangnum nr="4"/>
    <gatha type="1"> ‘‘Ahampi  pubbabuddhesu, buddhattamabhipatthayiṃ,</gatha>
    <gatha type="last">Manasāyeva hutvāna, dhammarājā asaṅkhiyā.</gatha>
    <hangnum nr="5"/>
    <gatha type="1"> ‘‘Atha  buddhāpadānāni, suṇātha suddhamānasā;</gatha>
    <gatha type="last">Tiṃsapāramisampuṇṇā, dhammarājā asaṅkhiyā.</gatha>
    <hangnum nr="6"/>
    <gatha type="1"> ‘‘Sambodhiṃ buddhaseṭṭhānaṃ, sasaṅghe lokanāyake;</gatha>
    <gatha type="last">Dasaṅgulī namassitvā, sirasā abhivādayiṃ <note>[abhivādaye (syā.)]</note>.</gatha>
    <hangnum nr="7"/>
    <gatha type="1"> ‘‘Yāvatā buddhakhettesu, ratanā vijjantisaṅkhiyā;</gatha>
    <gatha type="last">Ākāsaṭṭhā ca bhūmaṭṭhā <note>[bhummaṭṭhā (sī. syā.)]</note>, manasā sabbamāhariṃ.</gatha>
    <hangnum nr="8"/>
    <gatha type="1"> ‘‘Tattha rūpiyabhūmiyaṃ, pāsādaṃ māpayiṃ ahaṃ;</gatha>
    <gatha type="last">Nekabhummaṃ ratanamayaṃ, ubbiddhaṃ nabhamuggataṃ.</gatha>
    <hangnum nr="9"/>
    <gatha type="1"> ‘‘Vicittathambhaṃ sukataṃ, suvibhattaṃ mahārahaṃ;</gatha>
    <gatha type="last">Kanakamayasaṅghāṭaṃ, kontacchattehi maṇḍitaṃ.</gatha>
    <hangnum nr="10"/>
    <gatha type="1"> ‘‘Paṭhamā veḷuriyā bhūmi, vimalabbhasamā subhā;</gatha>
    <gatha type="last">Naḷinajalajākiṇṇā, varakañcanabhūmiyā.</gatha>
    <hangnum nr="11"/>
    <gatha type="1"> ‘‘Pavāḷaṃsā pavāḷavaṇṇā, kāci lohitakā subhā;</gatha>
    <gatha type="last">Indagopakavaṇṇābhā, bhūmi obhāsatī disā.</gatha>
    <hangnum nr="12"/>
    <gatha type="1"> ‘‘Suvibhattā gharamukhā, niyyūhā sīhapañjarā;</gatha>
    <gatha type="last">Caturo vedikā jālā, gandhāveḷā manoramā.</gatha>
    <hangnum nr="13"/>
    <gatha type="1"> ‘‘Nīlā pītā lohitakā, odātā suddhakāḷakā;</gatha>
    <gatha type="last">Kūṭāgāravarūpetā, sattaratanabhūsitā.</gatha>
    <hangnum nr="14"/>
    <gatha type="1"> ‘‘Olokamayā  padumā, vāḷavihaṅgasobhitā;</gatha>
    <gatha type="last">Nakkhattatārakākiṇṇā, candasūrehi <note>[candasuriyehi (sī. syā.)]</note> maṇḍitā.</gatha>
    <hangnum nr="15"/>
    <gatha type="1"> ‘‘Hemajālena  sañchannā, soṇṇakiṅkiṇikāyutā;</gatha>
    <gatha type="last">Vātavegena kūjanti, soṇṇamālā manoramā.</gatha>
    <hangnum nr="16"/>
    <gatha type="1"> ‘‘Mañjeṭṭhakaṃ lohitakaṃ, pītakaṃ haripiñjaraṃ;</gatha>
    <gatha type="last">Nānāraṅgehi sampītaṃ <note>[saṃcittaṃ (syā.)]</note>, ussitaddhajamālinī <note>[māliniṃ (sī.)]</note>.</gatha>
    <hangnum nr="17"/>
    <gatha type="1"> ‘‘Na naṃ <note>[nānā (sī. syā.)]</note> bahūnekasatā, phalikā rajatāmayā;</gatha>
    <gatha type="2">Maṇimayā lohitaṅgā, masāragallamayā tathā;</gatha>
    <gatha type="last">Nānāsayanavicittā, saṇhakāsikasanthatā.</gatha>
    <hangnum nr="18"/>
    <gatha type="1"> ‘‘Kampalā  dukūlā cīnā, paṭṭuṇṇā paṇḍupāvurā;</gatha>
    <gatha type="last">Vividhattharaṇaṃ sabbaṃ, manasā paññapesahaṃ.</gatha>
    <hangnum nr="19"/>
    <gatha type="1"> ‘‘Tāsu tāsveva bhūmīsu, ratanakūṭalaṅkataṃ;</gatha>
    <gatha type="last">Maṇiverocanā ukkā, dhārayantā sutiṭṭhare.</gatha>
    <hangnum nr="20"/>
    <gatha type="1"> ‘‘Sobhanti esikā thambhā, subhā kañcanatoraṇā;</gatha>
    <gatha type="last">Jambonadā sāramayā, atho rajatamayāpi ca.</gatha>
    <hangnum nr="21"/>
    <gatha type="1"> ‘‘Nekā sandhī suvibhattā, kavāṭaggaḷacittitā;</gatha>
    <gatha type="last">Ubhato puṇṇaghaṭānekā, padumuppalasaṃyutā.</gatha>
    <hangnum nr="22"/>
    <gatha type="1"> ‘‘Atīte sabbabuddhe ca, sasaṅghe lokanāyake;</gatha>
    <gatha type="last">Pakativaṇṇarūpena, nimminitvā sasāvake.</gatha>
    <hangnum nr="23"/>
    <gatha type="1"> ‘‘Tena dvārena pavisitvā, sabbe buddhā sasāvakā;</gatha>
    <gatha type="last">Sabbasoṇṇamaye pīṭhe, nisinnā ariyamaṇḍalā.</gatha>
    <hangnum nr="24"/>
    <gatha type="1"> ‘‘Ye ca etarahi atthi, buddhā loke anuttarā;</gatha>
    <gatha type="last">Atīte  vattamānā ca, bhavanaṃ sabbe samāhariṃ.</gatha>
    <hangnum nr="25"/>
    <gatha type="1"> ‘‘Paccekabuddhenekasate, sayambhū aparājite;</gatha>
    <gatha type="last">Atīte vattamāne ca, bhavanaṃ sabbe samāhariṃ.</gatha>
    <hangnum nr="26"/>
    <gatha type="1"> ‘‘Kapparukkhā bahū atthi, ye dibbā ye ca mānusā;</gatha>
    <gatha type="last">Sabbaṃ dussaṃ samāhantā, acchādemi ticīvaraṃ.</gatha>
    <hangnum nr="27"/>
    <gatha type="1"> ‘‘Khajjaṃ bhojjaṃ sāyanīyaṃ, sampannaṃ pānabhojanaṃ;</gatha>
    <gatha type="last">Maṇimaye subhe patte, saṃpūretvā adāsahaṃ.</gatha>
    <hangnum nr="28"/>
    <gatha type="1"> ‘‘Dibbavatthasamā hutvā, maṭṭhā <note>[maṭṭā (sī.)]</note> cīvarasaṃyutā;</gatha>
    <gatha type="last">Madhurā sakkharā ceva, telā ca madhuphāṇitā.</gatha>
    <hangnum nr="29"/>
    <gatha type="1"> ‘‘Tappitā paramannena, sabbe te ariyamaṇḍalā;</gatha>
    <gatha type="last">Ratanagabbhaṃ  pavisitvā, kesarīva guhāsayā.</gatha>
    <hangnum nr="30"/>
    <gatha type="1"> ‘‘Mahārahamhi sayane, sīhaseyyamakappayuṃ;</gatha>
    <gatha type="last">Sampajānā samuṭṭhāya, sayane <note>[seyye (syā.)]</note> pallaṅkamābhujuṃ.</gatha>
    <hangnum nr="31"/>
    <gatha type="1"> ‘‘Gocaraṃ  sabbabuddhānaṃ, jhānaratisamappitā;</gatha>
    <gatha type="last">Aññe dhammāni desenti, aññe kīḷanti iddhiyā.</gatha>
    <hangnum nr="32"/>
    <gatha type="1"> ‘‘Aññe  abhiññā appenti, abhiññā vasibhāvitā;</gatha>
    <gatha type="last">Vikubbanā vikubbanti, aññenekasahassiyo.</gatha>
    <hangnum nr="33"/>
    <gatha type="1"> ‘‘Buddhāpi buddhe pucchanti, visayaṃ sabbaññumālayaṃ;</gatha>
    <gatha type="last">Gambhīraṃ nipuṇaṃ ṭhānaṃ, paññāya vinibujjhare.</gatha>
    <hangnum nr="34"/>
    <gatha type="1"> ‘‘Sāvakā buddhe pucchanti, buddhā pucchanti sāvake;</gatha>
    <gatha type="last">Aññamaññañca  pucchitvā <note>[pucchanti (sī. syā.)]</note>, aññoññaṃ byākaronti te.</gatha>
    <hangnum nr="35"/>
    <gatha type="1"> ‘‘Buddhā paccekabuddhā ca, sāvakā paricārakā;</gatha>
    <gatha type="last">Evaṃ sakāya ratiyā, pāsādebhiramanti te.</gatha>
    <hangnum nr="36"/>
    <gatha type="1"> ‘‘Chattā tiṭṭhantu ratanā, kañcanāveḷapantikā;</gatha>
    <gatha type="last">Muttājālaparikkhittā, sabbe dhārentu <note>[dhārenti (ka.)]</note> matthake.</gatha>
    <hangnum nr="37"/>
    <gatha type="1"> ‘‘Bhavantu ceḷavitānā, soṇṇatārakacittitā;</gatha>
    <gatha type="last">Vicittamalyavitatā, sabbe dhārentu matthake.</gatha>
    <hangnum nr="38"/>
    <gatha type="1"> ‘‘Vitatā malyadāmehi, gandhadāmehi sobhitā;</gatha>
    <gatha type="last">Dussadāmaparikiṇṇā, ratanadāmabhūsitā.</gatha>
    <hangnum nr="39"/>
    <gatha type="1"> ‘‘Pupphābhikiṇṇā sucittā, surabhigandhabhūsitā;</gatha>
    <gatha type="last">Gandhapañcaṅgulikatā <note>[gandhapañcaṅgulaṃ katā (aṭṭha.)]</note>, hemacchadanachāditā.</gatha>
    <hangnum nr="40"/>
    <gatha type="1"> ‘‘Catuddisā pokkharañño, padumuppalasanthatā;</gatha>
    <gatha type="last">Sovaṇṇarūpā khāyantu, padmaṃreṇurajuggatā.</gatha>
    <hangnum nr="41"/>
    <gatha type="1"> ‘‘Pupphantu pādapā sabbe, pāsādassa samantato;</gatha>
    <gatha type="last">Sayañca pupphā muñcitvā, gantvā bhavanamokiruṃ.</gatha>
    <hangnum nr="42"/>
    <gatha type="1"> ‘‘Sikhino tattha naccantu, dibbahaṃsā pakūjare;</gatha>
    <gatha type="last">Karavīkā ca gāyantu, dijasaṅghā samantato.</gatha>
    <hangnum nr="43"/>
    <gatha type="1"> ‘‘Bheriyo sabbā vajjantu, vīṇā sabbā rasantu <note>[ravantu (sī. syā.)]</note> tā;</gatha>
    <gatha type="last">Sabbā saṅgīti vattantu, pāsādassa samantato.</gatha>
    <hangnum nr="44"/>
    <gatha type="1"> ‘‘Yāvatā  buddhakhettamhi, cakkavāḷe tato pare;</gatha>
    <gatha type="last">Mahantā jotisampannā, acchinnā ratanāmayā.</gatha>
    <hangnum nr="45"/>
    <gatha type="1"> ‘‘Tiṭṭhantu soṇṇapallaṅkā, dīparukkhā jalantu te;</gatha>
    <gatha type="last">Bhavantu ekapajjotā, dasasahassiparamparā.</gatha>
    <hangnum nr="46"/>
    <gatha type="1"> ‘‘Gaṇikā lāsikā ceva, naccantu accharāgaṇā;</gatha>
    <gatha type="last">Nānāraṅgā padissantu, pāsādassa samantato.</gatha>
    <hangnum nr="47"/>
    <gatha type="1"> ‘‘Dumagge  pabbatagge vā, sinerugirimuddhani;</gatha>
    <gatha type="last">Ussāpemi dhajaṃ sabbaṃ, vicittaṃ pañcavaṇṇikaṃ.</gatha>
    <hangnum nr="48"/>
    <gatha type="1"> ‘‘Narā nāgā ca gandhabbā, sabbe devā upentu te;</gatha>
    <gatha type="last">Namassantā pañjalikā, pāsādaṃ parivārayuṃ.</gatha>
    <hangnum nr="49"/>
    <gatha type="1"> ‘‘Yaṃ kiñci kusalaṃ kammaṃ, kattabbaṃ kiriyaṃ mama;</gatha>
    <gatha type="last">Kāyena vācā manasā, tidase sukataṃ kataṃ.</gatha>
    <hangnum nr="50"/>
    <gatha type="1"> ‘‘Ye sattā saññino atthi, ye ca sattā asaññino;</gatha>
    <gatha type="last">Kataṃ puññaphalaṃ mayhaṃ, sabbe bhāgī bhavantu te.</gatha>
    <hangnum nr="51"/>
    <gatha type="1"> ‘‘Yesaṃ kataṃ suviditaṃ, dinnaṃ puññaphalaṃ mayā;</gatha>
    <gatha type="last">Ye ca tattha <note>[tasmiṃ (sī. ka.)]</note> na jānanti, devā gantvā nivedayuṃ.</gatha>
    <hangnum nr="52"/>
    <gatha type="1"> ‘‘Sabbalokamhi <note>[sabbe lokamhi (syā. ka.)]</note> ye sattā, jīvantāhārahetukā;</gatha>
    <gatha type="last">Manuññaṃ bhojanaṃ sabbaṃ <note>[sabbe (syā.)]</note>, labhantu mama cetasā.</gatha>
    <hangnum nr="53"/>
    <gatha type="1"> ‘‘Manasā dānaṃ mayā dinnaṃ, manasā pasādamāvahiṃ;</gatha>
    <gatha type="last">Pūjitā sabbasambuddhā, paccekā jinasāvakā.</gatha>
    <hangnum nr="54"/>
    <gatha type="1"> ‘‘Tena  kammena sukatena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, tāvatiṃsamagacchahaṃ.</gatha>
    <hangnum nr="55"/>
    <gatha type="1"> ‘‘Duve bhave pajānāmi, devatte atha mānuse;</gatha>
    <gatha type="last">Aññaṃ gatiṃ na jānāmi, manasā patthanāphalaṃ.</gatha>
    <hangnum nr="56"/>
    <gatha type="1"> ‘‘Devānaṃ adhiko homi, bhavāmi manujādhipo;</gatha>
    <gatha type="last">Rūpalakkhaṇasampanno, paññāya asamo bhave.</gatha>
    <hangnum nr="57"/>
    <gatha type="1"> ‘‘Bhojanaṃ vividhaṃ seṭṭhaṃ, ratanañca anappakaṃ;</gatha>
    <gatha type="last">Vividhāni ca vatthāni, nabhā <note>[nabhasā (syā.)]</note> khippaṃ upenti maṃ.</gatha>
    <hangnum nr="58"/>
    <gatha type="1"> ‘‘Pathabyā  pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, dibbā bhakkhā upenti maṃ.</gatha>
    <hangnum nr="59"/>
    <gatha type="1"> ‘‘Pathabyā  pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, ratanā sabbe upenti maṃ.</gatha>
    <hangnum nr="60"/>
    <gatha type="1"> ‘‘Pathabyā  pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, sabbe gandhā upenti maṃ.</gatha>
    <hangnum nr="61"/>
    <gatha type="1"> ‘‘Pathabyā pabbate ceva, ākāse udake vane;</gatha>
    <gatha type="last">Yaṃ yaṃ <note>[yattha (syā.), yaññaṃ (ka.)]</note> hatthaṃ pasāremi, sabbe yānā upenti maṃ.</gatha>
    <hangnum nr="62"/>
    <gatha type="1"> ‘‘Pathabyā pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, sabbe mālā upenti maṃ.</gatha>
    <hangnum nr="63"/>
    <gatha type="1"> ‘‘Pathabyā pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, alaṅkārā upenti maṃ.</gatha>
    <hangnum nr="64"/>
    <gatha type="1"> ‘‘Pathabyā  pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, sabbā kaññā upenti maṃ.</gatha>
    <hangnum nr="65"/>
    <gatha type="1"> ‘‘Pathabyā pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, madhusakkharā upenti maṃ.</gatha>
    <hangnum nr="66"/>
    <gatha type="1"> ‘‘Pathabyā pabbate ceva, ākāse udake vane;</gatha>
    <gatha type="last">Yaṃ yaṃ hatthaṃ pasāremi, sabbe khajjā upenti maṃ.</gatha>
    <hangnum nr="67"/>
    <gatha type="1"> ‘‘Adhane addhika <note>[addhike (syā.)]</note> jane, yācake ca pathāvino;</gatha>
    <gatha type="last">Dadāmihaṃ <note>[dadāmiha (sī.) dadāmi taṃ (syā.)]</note> dānavaraṃ, sambodhivarapattiyā.</gatha>
    <hangnum nr="68"/>
    <gatha type="1"> ‘‘Nādento pabbataṃ selaṃ, gajjento bahalaṃ giriṃ;</gatha>
    <gatha type="last">Sadevakaṃ hāsayanto, buddho loke bhavāmahaṃ.</gatha>
    <hangnum nr="69"/>
    <gatha type="1"> ‘‘Disā dasavidhā loke, yāyato natthi antakaṃ;</gatha>
    <gatha type="last">Tasmiñca disābhāgamhi, buddhakhettā asaṅkhiyā.</gatha>
    <hangnum nr="70"/>
    <gatha type="1"> ‘‘Pabhā pakittitā mayhaṃ, yamakā raṃsivāhanā;</gatha>
    <gatha type="last">Etthantare raṃsijālaṃ, āloko vipulo bhave.</gatha>
    <hangnum nr="71"/>
    <gatha type="1"> ‘‘Ettake  lokadhātumhi, sabbe passantu maṃ janā;</gatha>
    <gatha type="last">Sabbe maṃ anuvattantu, yāva brahmanivesanaṃ <note>[sabbeva sumanā hontu, sabbe maṃ anuvattare (sī. syā.)]</note>.</gatha>
    <hangnum nr="72"/>
    <gatha type="1"> ‘‘Visiṭṭhamadhunādena, amatabherimāhaniṃ;</gatha>
    <gatha type="last">Etthantare janā sabbe, suṇantu madhuraṃ giraṃ.</gatha>
    <hangnum nr="73"/>
    <gatha type="1"> ‘‘Dhammameghena vassante, sabbe hontu anāsavā;</gatha>
    <gatha type="last">Yettha pacchimakā sattā, sotāpannā bhavantu te.</gatha>
    <hangnum nr="74"/>
    <gatha type="1"> ‘‘Datvā  dātabbakaṃ dānaṃ, sīlaṃ pūretvā asesato;</gatha>
    <gatha type="last">Nekkhammapāramiṃ gantvā, patto sambodhimuttamaṃ.</gatha>
    <hangnum nr="75"/>
    <gatha type="1"> ‘‘Paṇḍite  paripucchitvā, katvā vīriyamuttamaṃ;</gatha>
    <gatha type="last">Khantiyā pāramiṃ gantvā, patto sambodhimuttamaṃ.</gatha>
    <hangnum nr="76"/>
    <gatha type="1"> ‘‘Katvā daḷhamadhiṭṭhānaṃ, saccapārami pūriya;</gatha>
    <gatha type="last">Mettāya pāramiṃ gantvā, patto sambodhimuttamaṃ.</gatha>
    <hangnum nr="77"/>
    <gatha type="1"> ‘‘Lābhālābhe sukhe dukkhe, sammāne cāvamānane <note>[sammāne ca vimānane (ka.) sammānane vimānane (syā.)]</note>;</gatha>
    <gatha type="last">Sabbattha samako hutvā, patto sambodhimuttamaṃ.</gatha>
    <hangnum nr="78"/>
    <gatha type="1"> ‘‘Kosajjaṃ bhayato disvā, vīriyaṃ cāpi khemato;</gatha>
    <gatha type="last">Āraddhavīriyā hotha, esā buddhānusāsanī.</gatha>
    <hangnum nr="79"/>
    <gatha type="1"> ‘‘Vivādaṃ bhayato disvā, avivādañca khemato;</gatha>
    <gatha type="last">Samaggā sakhilā hotha, esā buddhānusāsanī.</gatha>
    <hangnum nr="80"/>
    <gatha type="1"> ‘‘Pamādaṃ bhayato disvā, appamādañca khemato;</gatha>
    <gatha type="last">Bhāvethaṭṭhaṅgikaṃ maggaṃ, esā buddhānusāsanī.</gatha>
    <hangnum nr="81"/>
    <gatha type="1"> ‘‘Samāgatā bahū buddhā, arahantā <note>[arahanto (syā.)]</note> ca sabbaso;</gatha>
    <gatha type="last">Sambuddhe arahante ca, vandamānā namassatha.</gatha>
    <hangnum nr="82"/>
    <gatha type="1"> ‘‘Evaṃ acintiyā buddhā, buddhadhammā acintiyā;</gatha>
    <gatha type="last">Acintiye pasannānaṃ, vipāko hoti acintiyo’’’.</gatha>
    <paragraph>Itthaṃ sudaṃ bhagavā attano buddhacariyaṃ sambhāvayamāno buddhāpadāniyaṃ <note>[buddhacariyaṃ (sī.) buddhacaritaṃ (syā.)]</note> nāma dhammapariyāyaṃ abhāsitthāti.</paragraph>
    <centered>Buddhāpadānaṃ samattaṃ.</centered>
    <subhead>2. Paccekabuddhaapadānaṃ</subhead>
    <paragraph>Atha  paccekabuddhāpadānaṃ suṇātha –</paragraph>
    <hangnum nr="83"/>
    <gatha type="1"> ‘‘Tathāgataṃ  jetavane vasantaṃ, apucchi vedehamunī nataṅgo;</gatha>
    <gatha type="last">‘Paccekabuddhā kira nāma honti, bhavanti te hetubhi kehi vīra’ <note>[dhīra (sī.) dhīrā (syā.)]</note>.</gatha>
    <hangnum nr="84"/>
    <gatha type="1"> ‘‘Tadāha  sabbaññuvaro mahesī, ānandabhaddaṃ madhurassarena;</gatha>
    <gatha type="last">‘Ye pubbabuddhesu <note>[sabbabuddhesu (syā. ka.)]</note> katādhikārā, aladdhamokkhā jinasāsanesu.</gatha>
    <hangnum nr="85"/>
    <gatha type="1"> ‘‘‘Teneva saṃvegamukhena dhīrā, vināpi buddhehi sutikkhapaññā;</gatha>
    <gatha type="last">Ārammaṇenāpi parittakena, paccekabodhiṃ anupāpuṇanti.</gatha>
    <hangnum nr="86"/>
    <gatha type="1"> ‘‘‘Sabbamhi lokamhi mamaṃ ṭhapetvā, paccekabuddhehi samova natthi;</gatha>
    <gatha type="last">Tesaṃ imaṃ vaṇṇapadesamattaṃ, vakkhāmahaṃ sādhu mahāmunīnaṃ.</gatha>
    <hangnum nr="87"/>
    <gatha type="1"> ‘‘‘Sayameva  buddhānaṃ mahāisīnaṃ, sādhūni vākyāni madhūva <note>[madhuṃva (sī.)]</note> khuddaṃ;</gatha>
    <gatha type="last">Anuttaraṃ bhesajaṃ patthayantā, suṇātha sabbesu pasannacittā.</gatha>
    <hangnum nr="88"/>
    <gatha type="1"> ‘‘‘Paccekabuddhānaṃ samāgatānaṃ, paramparaṃ byākaraṇāni yāni;</gatha>
    <gatha type="last">Ādīnavo yañca virāgavatthuṃ, yathā ca bodhiṃ anupāpuṇiṃsu.</gatha>
    <hangnum nr="89"/>
    <gatha type="1"> ‘‘‘Sarāgavatthūsu  virāgasaññī, rattamhi lokamhi virattacittā;</gatha>
    <gatha type="last">Hitvā papañce jitaphanditāni <note>[vidiya phanditāni (sī.) jitabandhitāni (ka.)]</note>, tatheva bodhiṃ anupāpuṇiṃsu.</gatha>
    <hangnum nr="90"/>
    <gatha type="1"> ‘‘‘Sabbesu bhūtesu nidhāya daṇḍaṃ, aviheṭhayaṃ aññatarampi tesaṃ;</gatha>
    <gatha type="last">Mettena cittena hitānukampī, eko care khaggavisāṇakappo.</gatha>
    <hangnum nr="91"/>
    <gatha type="1"> ‘‘‘Sabbesu bhūtesu nidhāya daṇḍaṃ, aviheṭhayaṃ aññatarampi tesaṃ;</gatha>
    <gatha type="last">Na puttamiccheyya kuto sahāyaṃ, eko care khaggavisāṇakappo.</gatha>
    <hangnum nr="92"/>
    <gatha type="1"> ‘‘‘Saṃsaggajātassa  bhavanti snehā, snehanvayaṃ dukkhamidaṃ pahoti;</gatha>
    <gatha type="last">Ādīnavaṃ snehajaṃ pekkhamāno, eko care khaggavisāṇakappo.</gatha>
    <hangnum nr="93"/>
    <gatha type="1"> ‘‘‘Mitte suhajje anukampamāno, hāpeti atthaṃ paṭibaddhacitto;</gatha>
    <gatha type="last">Etaṃ bhayaṃ santhave pekkhamāno, eko care khaggavisāṇakappo.</gatha>
    <hangnum nr="94"/>
    <gatha type="1"> ‘‘‘Vaṃso visālova yathā visatto, puttesu dāresu ca yā apekkhā;</gatha>
    <gatha type="last">Vaṃse kaḷīrova asajjamāno, eko care khaggavisāṇakappo.</gatha>
    <hangnum nr="95"/>
    <gatha type="1"> ‘‘‘Migo araññamhi yathā abaddho, yenicchakaṃ gacchati gocarāya;</gatha>
    <gatha type="last">Viññū naro seritaṃ pekkhamāno, eko care khaggavisāṇakappo.</gatha>
    <hangnum nr="96"/>
    <gatha type="1"> ‘‘‘Āmantanā  hoti sahāyamajjhe, vāse ca <note>[vāse (sī. syā.) suttanipātepi ‘‘ca‘‘kāro natthi]</note> ṭhāne gamane cārikāya;</gatha>
    <gatha type="last">Anabhijjhitaṃ seritaṃ pekkhamāno, eko care khaggavisāṇakappo.</gatha>
    <hangnum nr="97"/>
    <gatha type="1"> ‘‘‘Khiḍḍā  ratī hoti sahāyamajjhe, puttesu pemaṃ vipulañca hoti;</gatha>
    <gatha type="last">Piyavippayogaṃ  vijigucchamāno, eko care khaggavisāṇakappo.</gatha>
    <hangnum nr="98"/>
    <gatha type="1"> ‘‘‘Cātuddiso  appaṭigho ca hoti, santussamāno itarītarena;</gatha>
    <gatha type="last">Parissayānaṃ sahitā achambhī, eko care khaggavisāṇakappo.</gatha>
    <hangnum nr="99"/>
    <gatha type="1"> ‘‘‘Dussaṅgahā pabbajitāpi eke, atho gahaṭṭhā gharamāvasantā;</gatha>
    <gatha type="last">Appossukko paraputtesu hutvā, eko care khaggavisāṇakappo.</gatha>
    <hangnum nr="100"/>
    <gatha type="1"> ‘‘‘Oropayitvā gihibyañjanāni, sañchinnapatto yathā koviḷāro;</gatha>
    <gatha type="last">Chetvāna vīro gihibandhanāni, eko care khaggavisāṇakappo.</gatha>
    <hangnum nr="101"/>
    <gatha type="1"> ‘‘‘Sace labhetha nipakaṃ sahāyaṃ, saddhiṃ caraṃ sādhuvihāridhīraṃ;</gatha>
    <gatha type="last">Abhibhuyya sabbāni parissayāni, careyya tenattamano satīmā.</gatha>
    <hangnum nr="102"/>
    <gatha type="1"> ‘‘‘No  ce labhetha nipakaṃ sahāyaṃ, saddhiṃ caraṃ sādhuvihāridhīraṃ;</gatha>
    <gatha type="last">Rājāva raṭṭhaṃ vijitaṃ pahāya, eko care mātaṅgaraññeva nāgo.</gatha>
    <hangnum nr="103"/>
    <gatha type="1"> ‘‘‘Addhā  pasaṃsāma sahāyasampadaṃ, seṭṭhā samā sevitabbā sahāyā;</gatha>
    <gatha type="last">Ete aladdhā anavajjabhojī, eko care khaggavisāṇakappo.</gatha>
    <hangnum nr="104"/>
    <gatha type="1"> ‘‘‘Disvā suvaṇṇassa pabhassarāni, kammāraputtena suniṭṭhitāni;</gatha>
    <gatha type="last">Saṅghaṭṭamānāni duve bhujasmiṃ, eko care khaggavisāṇakappo.</gatha>
    <hangnum nr="105"/>
    <gatha type="1"> ‘‘‘Evaṃ dutīyena sahā mamassa, vācābhilāpo abhisajjanā vā;</gatha>
    <gatha type="last">Etaṃ bhayaṃ āyatiṃ pekkhamāno, eko care khaggavisāṇakappo.</gatha>
    <hangnum nr="106"/>
    <gatha type="1"> ‘‘‘Kāmā  hi citrā madhurā manoramā, virūparūpena mathenti cittaṃ;</gatha>
    <gatha type="last">Ādīnavaṃ kāmaguṇesu disvā, eko care khaggavisāṇakappo.</gatha>
    <hangnum nr="107"/>
    <gatha type="1"> ‘‘‘Ītī  ca gaṇḍo ca upaddavo ca, rogo ca sallañca bhayañca metaṃ;</gatha>
    <gatha type="last">Etaṃ bhayaṃ kāmaguṇesu disvā, eko care khaggavisāṇakappo.</gatha>
    <hangnum nr="108"/>
    <gatha type="1"> ‘‘‘Sītañca uṇhañca khudaṃ pipāsaṃ, vātātape ḍaṃsasarīsape <note>[ḍaṃsasiriṃsape (sī. syā.)]</note> ca;</gatha>
    <gatha type="last">Sabbānipetāni abhibbhavitvā <note>[abhisaṃbhavitvā (suttanipāte)]</note>, eko care khaggavisāṇakappo.</gatha>
    <hangnum nr="109"/>
    <gatha type="1"> ‘‘‘Nāgova yūthāni vivajjayitvā, sañjātakhandho padumī uḷāro;</gatha>
    <gatha type="last">Yathābhirantaṃ viharaṃ araññe, eko care khaggavisāṇakappo.</gatha>
    <hangnum nr="110"/>
    <gatha type="1"> ‘‘‘Aṭṭhānataṃ  saṅgaṇikāratassa, yaṃ phassaye <note>[phussaye (syā.)]</note> sāmayikaṃ vimuttiṃ;</gatha>
    <gatha type="last">Ādiccabandhussa vaco nisamma, eko care khaggavisāṇakappo.</gatha>
    <hangnum nr="111"/>
    <gatha type="1"> ‘‘‘Diṭṭhīvisūkāni upātivatto, patto niyāmaṃ paṭiladdhamaggo;</gatha>
    <gatha type="last">Uppannañāṇomhi anaññaneyyo, eko care khaggavisāṇakappo.</gatha>
    <hangnum nr="112"/>
    <gatha type="1"> ‘‘‘Nillolupo  nikkuho nippipāso, nimmakkha <note>[nimmakkho (syā.)]</note> niddhantakasāvamoho;</gatha>
    <gatha type="last">Nirāsayo <note>[nirāsāso (ka.)]</note> sabbaloke bhavitvā, eko care khaggavisāṇakappo.</gatha>
    <hangnum nr="113"/>
    <gatha type="1"> ‘‘‘Pāpaṃ sahāyaṃ parivajjayetha, anatthadassiṃ visame niviṭṭhaṃ;</gatha>
    <gatha type="last">Sayaṃ na seve pasutaṃ pamattaṃ, eko care khaggavisāṇakappo.</gatha>
    <hangnum nr="114"/>
    <gatha type="1"> ‘‘‘Bahussutaṃ dhammadharaṃ bhajetha, mittaṃ uḷāraṃ paṭibhānavantaṃ;</gatha>
    <gatha type="last">Aññāya  atthāni vineyya kaṅkhaṃ, eko care khaggavisāṇakappo.</gatha>
    <hangnum nr="115"/>
    <gatha type="1"> ‘‘‘Khiḍḍaṃ ratiṃ kāmasukhañca loke, analaṅkaritvā anapekkhamāno;</gatha>
    <gatha type="last">Vibhūsaṭṭhānā virato saccavādī, eko care khaggavisāṇakappo.</gatha>
    <hangnum nr="116"/>
    <gatha type="1"> ‘‘‘Puttañca dāraṃ pitarañca mātaraṃ, dhanāni dhaññāni ca bandhavāni;</gatha>
    <gatha type="last">Hitvāna kāmāni yathodhikāni, eko care khaggavisāṇakappo.</gatha>
    <hangnum nr="117"/>
    <gatha type="1"> ‘‘‘Saṅgo  eso parittamettha sokhyaṃ, appassādo dukkhamevettha bhiyyo;</gatha>
    <gatha type="last">Gaḷo <note>[gāho (sī.) kaṇḍo (syā.) gāḷho (ka.)]</note> eso iti ñatvā matimā, eko care khaggavisāṇakappo.</gatha>
    <hangnum nr="118"/>
    <gatha type="1"> ‘‘‘Sandālayitvāna saṃyojanāni, jālaṃva bhetvā salilambucārī;</gatha>
    <gatha type="last">Aggīva daḍḍhaṃ anivattamāno, eko care khaggavisāṇakappo.</gatha>
    <hangnum nr="119"/>
    <gatha type="1"> ‘‘‘Okkhittacakkhū na ca pādalolo, guttindriyo rakkhitamānasāno;</gatha>
    <gatha type="last">Anavassuto apariḍayhamāno, eko care khaggavisāṇakappo.</gatha>
    <hangnum nr="120"/>
    <gatha type="1"> ‘‘‘Ohārayitvā gihibyañjanāni, sañchannapatto yathā pārichatto;</gatha>
    <gatha type="last">Kāsāyavattho abhinikkhamitvā, eko care khaggavisāṇakappo.</gatha>
    <hangnum nr="121"/>
    <gatha type="1"> ‘‘‘Rasesu gedhaṃ akaraṃ alolo, anaññaposī sapadānacārī;</gatha>
    <gatha type="last">Kule kule appaṭibaddhacitto, eko care khaggavisāṇakappo.</gatha>
    <hangnum nr="122"/>
    <gatha type="1"> ‘‘‘Pahāya  pañcāvaraṇāni cetaso, upakkilese byapanujja sabbe;</gatha>
    <gatha type="last">Anissito chejja sinehadosaṃ, eko care khaggavisāṇakappo.</gatha>
    <hangnum nr="123"/>
    <gatha type="1"> ‘‘‘Vipiṭṭhikatvāna  sukhañca dukkhaṃ, pubbeva somanassadomanassaṃ;</gatha>
    <gatha type="last">Laddhānupekkhaṃ samathaṃ visuddhaṃ, eko care khaggavisāṇakappo.</gatha>
    <hangnum nr="124"/>
    <gatha type="1"> ‘‘‘Āraddhavīriyo  paramatthapattiyā, alīnacitto akusītavutti;</gatha>
    <gatha type="last">Daḷhanikkamo thāmabalūpapanno, eko care khaggavisāṇakappo.</gatha>
    <hangnum nr="125"/>
    <gatha type="1"> ‘‘‘Paṭisallānaṃ jhānamariñcamāno, dhammesu niccaṃ anudhammacārī;</gatha>
    <gatha type="last">Ādīnavaṃ sammasitā bhavesu, eko care khaggavisāṇakappo.</gatha>
    <hangnum nr="126"/>
    <gatha type="1"> ‘‘‘Taṇhakkhayaṃ  patthayamappamatto, aneḷamūgo sutavā satīmā;</gatha>
    <gatha type="last">Saṅkhātadhammo niyato padhānavā, eko care khaggavisāṇakappo.</gatha>
    <hangnum nr="127"/>
    <gatha type="1"> ‘‘‘Sīhova  saddesu asantasanto, vātova jālamhi asajjamāno;</gatha>
    <gatha type="last">Padumaṃva toyena alimpamāno, eko care khaggavisāṇakappo.</gatha>
    <hangnum nr="128"/>
    <gatha type="1"> ‘‘‘Sīho yathā dāṭhabalī pasayha, rājā migānaṃ abhibhuyya cārī;</gatha>
    <gatha type="last">Sevetha pantāni senāsanāni, eko care khaggavisāṇakappo.</gatha>
    <hangnum nr="129"/>
    <gatha type="1"> ‘‘‘Mettaṃ upekkhaṃ karuṇaṃ vimuttiṃ, āsevamāno muditañca kāle;</gatha>
    <gatha type="last">Sabbena lokena avirujjhamāno, eko care khaggavisāṇakappo.</gatha>
    <hangnum nr="130"/>
    <gatha type="1"> ‘‘‘Rāgañca dosañca pahāya mohaṃ, sandālayitvāna saṃyojanāni;</gatha>
    <gatha type="last">Asantasaṃ jīvitasaṅkhayamhi, eko care khaggavisāṇakappo.</gatha>
    <hangnum nr="131"/>
    <gatha type="1"> ‘‘‘Bhajanti  sevanti ca kāraṇatthā, nikkāraṇā dullabhā ajja mittā;</gatha>
    <gatha type="last">Attatthapaññā asucīmanussā, eko care khaggavisāṇakappo.</gatha>
    <hangnum nr="132"/>
    <gatha type="1"> ‘‘‘Visuddhasīlā  suvisuddhapaññā, samāhitā jāgariyānuyuttā;</gatha>
    <gatha type="last">Vipassakā dhammavisesadassī, maggaṅgabojjhaṅgagate vijaññā.</gatha>
    <hangnum nr="133"/>
    <gatha type="1"> ‘‘‘Suññappaṇidhiñca tathānimittaṃ <note>[suññatappaṇīhitañcānimittaṃ (sī.)]</note>, āsevayitvā jinasāsanamhi;</gatha>
    <gatha type="last">Ye sāvakattaṃ na vajanti dhīrā, bhavanti paccekajinā sayambhū.</gatha>
    <hangnum nr="134"/>
    <gatha type="1"> ‘‘‘Mahantadhammā bahudhammakāyā, cittissarā sabbadukkhoghatiṇṇā;</gatha>
    <gatha type="last">Udaggacittā paramatthadassī, sīhopamā khaggavisāṇakappā.</gatha>
    <hangnum nr="135"/>
    <gatha type="1"> ‘‘‘Santindriyā santamanā samādhī, paccantasattesu patippacārā <note>[paccattagambhīramatappacārā (sī.)]</note>;</gatha>
    <gatha type="last">Dīpā parattha idha vijjalantā, paccekabuddhā satataṃ hitāme.</gatha>
    <hangnum nr="136"/>
    <gatha type="1"> ‘‘‘Pahīnasabbāvaraṇā janindā, lokappadīpā ghanakañcanābhā;</gatha>
    <gatha type="last">Nissaṃsayaṃ lokasudakkhiṇeyyā, paccekabuddhā satatappitāme.</gatha>
    <hangnum nr="137"/>
    <gatha type="1"> ‘‘‘Paccekabuddhānaṃ  subhāsitāni, caranti lokamhi sadevakamhi;</gatha>
    <gatha type="last">Sutvā tathā ye na karonti bālā, caranti dukkhesu punappunaṃ te.</gatha>
    <hangnum nr="138"/>
    <gatha type="1"> ‘‘‘Paccekabuddhānaṃ  subhāsitāni, madhuṃ yathā khuddamavassavantaṃ;</gatha>
    <gatha type="last">Sutvā tathā ye paṭipattiyuttā, bhavanti te saccadasā sapaññā’.</gatha>
    <hangnum nr="139"/>
    <gatha type="1"> ‘‘Paccekabuddhehi  jinehi bhāsitā, kathā <note>[gāthā (sī. syā.)]</note> uḷārā abhinikkhamitvā;</gatha>
    <gatha type="last">Tā sakyasīhena naruttamena, pakāsitā dhammavijānanatthaṃ.</gatha>
    <hangnum nr="140"/>
    <gatha type="1"> ‘‘Lokānukampāya  imāni tesaṃ, paccekabuddhāna vikubbitāni;</gatha>
    <gatha type="last">Saṃvegasaṅgamativaḍḍhanatthaṃ, sayambhusīhena pakāsitānī’’ti.</gatha>
    <centered>Paccekabuddhāpadānaṃ samattaṃ.</centered>
    <subhead>3-1. Sāriputtattheraapadānaṃ</subhead>
    <paragraph>Atha therāpadānaṃ suṇātha –</paragraph>
    <hangnum nr="141"/>
    <gatha type="1"> ‘‘Himavantassa  avidūre, lambako nāma pabbato;</gatha>
    <gatha type="last">Assamo sukato mayhaṃ, paṇṇasālā sumāpitā.</gatha>
    <hangnum nr="142"/>
    <gatha type="1"> ‘‘Uttānakūlā nadikā, supatitthā manoramā;</gatha>
    <gatha type="last">Susuddhapuḷinākiṇṇā, avidūre mamassamaṃ.</gatha>
    <hangnum nr="143"/>
    <gatha type="1"> ‘‘Asakkharā apabbhārā, sādu appaṭigandhikā;</gatha>
    <gatha type="last">Sandatī nadikā tattha, sobhayantā mamassamaṃ.</gatha>
    <hangnum nr="144"/>
    <gatha type="1"> ‘‘Kumbhīlā makarā cettha, susumārā <note>[suṃsumārā (sī. syā. )]</note> ca kacchapā;</gatha>
    <gatha type="last">Caranti nadiyā tattha, sobhayantā mamassamaṃ.</gatha>
    <hangnum nr="145"/>
    <gatha type="1"> ‘‘Pāṭhīnā pāvusā macchā, balajā <note>[vajalā (sī. syā.) jalajā (pī.)]</note> muñjarohitā;</gatha>
    <gatha type="last">Vaggaḷā <note>[vaggulā (sī.) vagguḷā (syā.) maggurā (theragāthā)]</note> papatāyantā, sobhayanti <note>[papatāyanti, sobhayantā (ka.)]</note> mamassamaṃ.</gatha>
    <hangnum nr="146"/>
    <gatha type="1"> ‘‘Ubho  kūlesu nadiyā, pupphino phalino dumā;</gatha>
    <gatha type="last">Ubhato abhilambantā, sobhayanti <note>[abhilambanti sobhayantā (ka.)]</note> mamassamaṃ.</gatha>
    <hangnum nr="147"/>
    <gatha type="1"> ‘‘Ambā sālā ca tilakā, pāṭalī sinduvārakā <note>[sinduvārikā (bahūsu)]</note>;</gatha>
    <gatha type="last">Dibbagandhā sampavanti, pupphitā mama assame.</gatha>
    <hangnum nr="148"/>
    <gatha type="1"> ‘‘Campakā saḷalā nīpā <note>[nimbā (ka.)]</note>, nāgapunnāgaketakā;</gatha>
    <gatha type="last">Dibbagandhā sampavanti, pupphitā mama assame.</gatha>
    <hangnum nr="149"/>
    <gatha type="1"> ‘‘Atimuttā  asokā ca, bhaginīmālā ca pupphitā;</gatha>
    <gatha type="last">Aṅkolā bimbijālā <note>[bimbajālā (ka.)]</note> ca, pupphitā mama assame.</gatha>
    <hangnum nr="150"/>
    <gatha type="1"> ‘‘Ketakā  kandali <note>[kadalī (syā.)]</note> ceva, godhukā tiṇasūlikā;</gatha>
    <gatha type="last">Dibbagandhaṃ sampavantā, sobhayanti mamassamaṃ.</gatha>
    <hangnum nr="151"/>
    <gatha type="1"> ‘‘Kaṇikārā  kaṇṇikā ca, asanā ajjunā bahū;</gatha>
    <gatha type="last">Dibbagandhaṃ sampavantā, sobhayanti mamassamaṃ.</gatha>
    <hangnum nr="152"/>
    <gatha type="1"> ‘‘Punnāgā giripunnāgā, koviḷārā ca pupphitā;</gatha>
    <gatha type="last">Dibbagandhaṃ sampavantā, sobhayanti mamassamaṃ.</gatha>
    <hangnum nr="153"/>
    <gatha type="1"> ‘‘Uddhālakā ca kuṭajā, kadambā vakulā bahū;</gatha>
    <gatha type="last">Dibbagandhaṃ sampavantā, sobhayanti mamassamaṃ.</gatha>
    <hangnum nr="154"/>
    <gatha type="1"> ‘‘Āḷakā isimuggā ca, kadalimātuluṅgiyo;</gatha>
    <gatha type="last">Gandhodakena saṃvaḍḍhā, phalāni dhārayanti te.</gatha>
    <hangnum nr="155"/>
    <gatha type="1"> ‘‘Aññe pupphanti padumā, aññe jāyanti kesarī;</gatha>
    <gatha type="last">Aññe opupphā padumā, pupphitā taḷāke tadā.</gatha>
    <hangnum nr="156"/>
    <gatha type="1"> ‘‘Gabbhaṃ gaṇhanti padumā, niddhāvanti mulāḷiyo;</gatha>
    <gatha type="last">Siṃghāṭipattamākiṇṇā, sobhanti taḷāke tadā.</gatha>
    <hangnum nr="157"/>
    <gatha type="1"> ‘‘Nayitā ambagandhī ca, uttalī bandhujīvakā;</gatha>
    <gatha type="last">Dibbagandhā sampavanti, pupphitā taḷāke tadā.</gatha>
    <hangnum nr="158"/>
    <gatha type="1"> ‘‘Pāṭhīnā pāvusā macchā, balajā muñjarohitā;</gatha>
    <gatha type="last">Saṃgulā maggurā <note>[maṅgurā (sī. ka.)]</note> ceva, vasanti taḷāke tadā.</gatha>
    <hangnum nr="159"/>
    <gatha type="1"> ‘‘Kumbhīlā  susumārā ca, tantigāhā ca rakkhasā;</gatha>
    <gatha type="last">Oguhā <note>[ogāhā (syā.)]</note> ajagarā ca, vasanti taḷāke tadā.</gatha>
    <hangnum nr="160"/>
    <gatha type="1"> ‘‘Pārevatā ravihaṃsā, cakkavākā nadīcarā;</gatha>
    <gatha type="last">Kokilā sukasāḷikā, upajīvanti taṃ saraṃ.</gatha>
    <hangnum nr="161"/>
    <gatha type="1"> ‘‘Kukkutthakā kuḷīrakā, vane pokkharasātakā;</gatha>
    <gatha type="last">Dindibhā suvapotā ca, upajīvanti taṃ saraṃ.</gatha>
    <hangnum nr="162"/>
    <gatha type="1"> ‘‘Haṃsā  koñcā mayūrā ca, kokilā tambacūḷakā <note>[tambacūḷikā (sī.)]</note>;</gatha>
    <gatha type="last">Pampakā jīvaṃjīvā ca, upajīvanti taṃ saraṃ.</gatha>
    <hangnum nr="163"/>
    <gatha type="1"> ‘‘Kosikā poṭṭhasīsā ca, kurarā senakā bahū;</gatha>
    <gatha type="last">Mahākāḷā ca sakuṇā, upajīvanti taṃ saraṃ.</gatha>
    <hangnum nr="164"/>
    <gatha type="1"> ‘‘Pasadā ca varāhā ca, camarā gaṇḍakā bahū <note>[vakā bheraṇḍakā bahū (sī. syā.)]</note>;</gatha>
    <gatha type="last">Rohiccā sukapotā <note>[suttapotā (syā.)]</note> ca, upajīvanti taṃ saraṃ.</gatha>
    <hangnum nr="165"/>
    <gatha type="1"> ‘‘Sīhabyagghā  ca dīpī ca, acchakokataracchakā;</gatha>
    <gatha type="last">Tidhā pabhinnamātaṅgā, upajīvanti taṃ saraṃ.</gatha>
    <hangnum nr="166"/>
    <gatha type="1"> ‘‘Kinnarā vānarā ceva, athopi vanakammikā;</gatha>
    <gatha type="last">Cetā ca luddakā ceva, upajīvanti taṃ saraṃ.</gatha>
    <hangnum nr="167"/>
    <gatha type="1"> ‘‘Tindukāni piyālāni, madhukā kāsumārayo <note>[kāsamāriyo (syā.)]</note>;</gatha>
    <gatha type="last">Dhuvaṃ phalāni dhārenti, avidūre mamassamaṃ.</gatha>
    <hangnum nr="168"/>
    <gatha type="1"> ‘‘Kosambā <note>[kosumbhā (sī. syā.)]</note> saḷalā nimbā <note>[saḷalā nīpā (sī. syā.) panasā ambā (?)]</note>, sāduphalasamāyutā;</gatha>
    <gatha type="last">Dhuvaṃ phalāni dhārenti, avidūre mamassamaṃ.</gatha>
    <hangnum nr="169"/>
    <gatha type="1"> ‘‘Harītakā  āmalakā, ambajambuvibhītakā;</gatha>
    <gatha type="last">Kolā bhallātakā billā, phalāni dhārayanti te.</gatha>
    <hangnum nr="170"/>
    <gatha type="1"> ‘‘Āluvā ca kaḷambā ca, biḷālītakkaḷāni ca;</gatha>
    <gatha type="last">Jīvakā sutakā ceva, bahukā mama assame.</gatha>
    <hangnum nr="171"/>
    <gatha type="1"> ‘‘Assamassāvidūramhi, taḷākāsuṃ sunimmitā;</gatha>
    <gatha type="last">Acchodakā sītajalā, supatitthā manoramā.</gatha>
    <hangnum nr="172"/>
    <gatha type="1"> ‘‘Padumuppalasañchannā , puṇḍarīkasamāyutā;</gatha>
    <gatha type="last">Mandālakehi sañchannā, dibbagandho pavāyati.</gatha>
    <hangnum nr="173"/>
    <gatha type="1"> ‘‘Evaṃ sabbaṅgasampanne, pupphite phalite vane;</gatha>
    <gatha type="last">Sukate assame ramme, viharāmi ahaṃ tadā.</gatha>
    <hangnum nr="174"/>
    <gatha type="1"> ‘‘Sīlavā vatasampanno <note>[vattasampanno (syā.)]</note>, jhāyī jhānarato sadā;</gatha>
    <gatha type="last">Pañcābhiññābalappatto, suruci nāma tāpaso.</gatha>
    <hangnum nr="175"/>
    <gatha type="1"> ‘‘Catuvīsasahassāni, sissā mayhaṃ upaṭṭhahu;</gatha>
    <gatha type="last">Sabbeva brāhmaṇā ete, jātimanto yasassino.</gatha>
    <hangnum nr="176"/>
    <gatha type="1"> ‘‘Lakkhaṇe itihāse ca, sanighaṇṭusakeṭubhe;</gatha>
    <gatha type="last">Padakā veyyākaraṇā, sadhamme pāramiṃ gatā.</gatha>
    <hangnum nr="177"/>
    <gatha type="1"> ‘‘Uppātesu  nimittesu, lakkhaṇesu ca kovidā;</gatha>
    <gatha type="last">Pathabyā bhūmantalikkhe, mama sissā susikkhitā.</gatha>
    <hangnum nr="178"/>
    <gatha type="1"> ‘‘Appicchā nipakā ete, appāhārā alolupā;</gatha>
    <gatha type="last">Lābhālābhena santuṭṭhā, parivārenti maṃ sadā.</gatha>
    <hangnum nr="179"/>
    <gatha type="1"> ‘‘Jhāyī  jhānaratā dhīrā, santacittā samāhitā;</gatha>
    <gatha type="last">Ākiñcaññaṃ patthayantā, parivārenti maṃ sadā.</gatha>
    <hangnum nr="180"/>
    <gatha type="1"> ‘‘Abhiññāpāramippattā, pettike gocare ratā;</gatha>
    <gatha type="last">Antalikkhacarā dhīrā, parivārenti maṃ sadā.</gatha>
    <hangnum nr="181"/>
    <gatha type="1"> ‘‘Saṃvutā chasu dvāresu, anejā rakkhitindriyā;</gatha>
    <gatha type="last">Asaṃsaṭṭhā ca te dhīrā, mama sissā durāsadā.</gatha>
    <hangnum nr="182"/>
    <gatha type="1"> ‘‘Pallaṅkena nisajjāya, ṭhānacaṅkamanena ca;</gatha>
    <gatha type="last">Vītināmenti te rattiṃ, mama sissā durāsadā.</gatha>
    <hangnum nr="183"/>
    <gatha type="1"> ‘‘Rajanīye na rajjanti, dussanīye na dussare;</gatha>
    <gatha type="last">Mohanīye na muyhanti, mama sissā durāsadā.</gatha>
    <hangnum nr="184"/>
    <gatha type="1"> ‘‘Iddhiṃ vīmaṃsamānā te, vattanti niccakālikaṃ;</gatha>
    <gatha type="last">Pathaviṃ <note>[paṭhaviṃ (sī. syā.)]</note> te pakampenti, sārambhena durāsadā.</gatha>
    <hangnum nr="185"/>
    <gatha type="1"> ‘‘Kīḷamānā ca te sissā, kīḷanti jhānakīḷitaṃ;</gatha>
    <gatha type="last">Jambuto phalamānenti, mama sissā durāsadā.</gatha>
    <hangnum nr="186"/>
    <gatha type="1"> ‘‘Aññe  gacchanti goyānaṃ, aññe pubbavidehakaṃ <note>[pubbavidehanaṃ (syā. ka.)]</note>;</gatha>
    <gatha type="last">Aññe ca uttarakuruṃ, esanāya durāsadā.</gatha>
    <hangnum nr="187"/>
    <gatha type="1"> ‘‘Purato pesenti khāriṃ, pacchato ca vajanti te;</gatha>
    <gatha type="last">Catuvīsasahassehi, chāditaṃ hoti ambaraṃ.</gatha>
    <hangnum nr="188"/>
    <gatha type="1"> ‘‘Aggipākī anaggī ca, dantodukkhalikāpi ca;</gatha>
    <gatha type="last">Asmena koṭṭitā keci, pavattaphalabhojanā.</gatha>
    <hangnum nr="189"/>
    <gatha type="1"> ‘‘Udakorohaṇā  keci, sāyaṃ pāto sucīratā;</gatha>
    <gatha type="last">Toyābhisecanakarā, mama sissā durāsadā.</gatha>
    <hangnum nr="190"/>
    <gatha type="1"> ‘‘Parūḷhakacchanakhalomā, paṅkadantā rajassirā;</gatha>
    <gatha type="last">Gandhitā sīlagandhena, mama sissā durāsadā.</gatha>
    <hangnum nr="191"/>
    <gatha type="1"> ‘‘Pātova  sannipatitvā, jaṭilā uggatāpanā;</gatha>
    <gatha type="last">Lābhālābhaṃ pakittetvā, gacchanti ambare tadā.</gatha>
    <hangnum nr="192"/>
    <gatha type="1"> ‘‘Etesaṃ pakkamantānaṃ, mahāsaddo pavattati;</gatha>
    <gatha type="last">Ajinacammasaddena, muditā honti devatā.</gatha>
    <hangnum nr="193"/>
    <gatha type="1"> ‘‘Disodisaṃ  pakkamanti, antalikkhacarā isī;</gatha>
    <gatha type="last">Sake balenupatthaddhā, te gacchanti yadicchakaṃ.</gatha>
    <hangnum nr="194"/>
    <gatha type="1"> ‘‘Pathavīkampakā ete, sabbeva nabhacārino;</gatha>
    <gatha type="last">Uggatejā duppasahā, sāgarova akhobhiyā.</gatha>
    <hangnum nr="195"/>
    <gatha type="1"> ‘‘Ṭhānacaṅkamino keci, keci nesajjikā isī;</gatha>
    <gatha type="last">Pavattabhojanā keci, mama sissā durāsadā.</gatha>
    <hangnum nr="196"/>
    <gatha type="1"> ‘‘Mettāvihārino ete, hitesī sabbapāṇinaṃ;</gatha>
    <gatha type="last">Anattukkaṃsakā sabbe, na te vambhenti kassaci.</gatha>
    <hangnum nr="197"/>
    <gatha type="1"> ‘‘Sīharājāvasambhītā, gajarājāva thāmavā;</gatha>
    <gatha type="last">Durāsadā byagghāriva, āgacchanti mamantike.</gatha>
    <hangnum nr="198"/>
    <gatha type="1"> ‘‘Vijjādharā devatā ca, nāgagandhabbarakkhasā;</gatha>
    <gatha type="last">Kumbhaṇḍā dānavā garuḷā, upajīvanti taṃ saraṃ.</gatha>
    <hangnum nr="199"/>
    <gatha type="1"> ‘‘Te  jaṭākhāribharitā, ajinuttaravāsanā;</gatha>
    <gatha type="last">Antalikkhacarā sabbe, upajīvanti taṃ saraṃ.</gatha>
    <hangnum nr="200"/>
    <gatha type="1"> ‘‘Sadānucchavikā <note>[tadānucchavikā (syā. ka.)]</note> ete, aññamaññaṃ sagāravā;</gatha>
    <gatha type="last">Catubbīsasahassānaṃ, khipitasaddo na vijjati.</gatha>
    <hangnum nr="201"/>
    <gatha type="1"> ‘‘Pāde pādaṃ nikkhipantā, appasaddā susaṃvutā;</gatha>
    <gatha type="last">Upasaṅkamma sabbeva <note>[sabbe te (syā.)]</note>, sirasā vandare mamaṃ.</gatha>
    <hangnum nr="202"/>
    <gatha type="1"> ‘‘Tehi sissehi parivuto, santehi ca tapassibhi;</gatha>
    <gatha type="last">Vasāmi assame tattha, jhāyī jhānarato ahaṃ.</gatha>
    <hangnum nr="203"/>
    <gatha type="1"> ‘‘Isīnaṃ sīlagandhena, pupphagandhena cūbhayaṃ;</gatha>
    <gatha type="last">Phalīnaṃ phalagandhena, gandhito hoti assamo.</gatha>
    <hangnum nr="204"/>
    <gatha type="1"> ‘‘Rattindivaṃ na jānāmi, arati me na vijjati;</gatha>
    <gatha type="last">Sake sisse ovadanto, bhiyyo hāsaṃ labhāmahaṃ.</gatha>
    <hangnum nr="205"/>
    <gatha type="1"> ‘‘Pupphānaṃ pupphamānānaṃ, phalānañca vipaccataṃ;</gatha>
    <gatha type="last">Dibbagandhā pavāyanti, sobhayantā mamassamaṃ.</gatha>
    <hangnum nr="206"/>
    <gatha type="1"> ‘‘Samādhimhā  vuṭṭhahitvā, ātāpī nipako ahaṃ;</gatha>
    <gatha type="last">Khāribhāraṃ gahetvāna, vanaṃ ajjhogahiṃ ahaṃ.</gatha>
    <hangnum nr="207"/>
    <gatha type="1"> ‘‘Uppāte  supine cāpi, lakkhaṇesu susikkhito;</gatha>
    <gatha type="last">Pavattamānaṃ <note>[vattamānaṃ (ka.)]</note> mantapadaṃ, dhārayāmi ahaṃ tadā.</gatha>
    <hangnum nr="208"/>
    <gatha type="1"> ‘‘Anomadassī bhagavā, lokajeṭṭho narāsabho;</gatha>
    <gatha type="last">Vivekakāmo sambuddho, himavantamupāgami.</gatha>
    <hangnum nr="209"/>
    <gatha type="1"> ‘‘Ajjhogāhetvā  himavantaṃ, aggo kāruṇiko muni;</gatha>
    <gatha type="last">Pallaṅkaṃ ābhujitvāna, nisīdi purisuttamo.</gatha>
    <hangnum nr="210"/>
    <gatha type="1"> ‘‘Tamaddasāhaṃ sambuddhaṃ, sappabhāsaṃ manoramaṃ;</gatha>
    <gatha type="last">Indīvaraṃva jalitaṃ, ādittaṃva hutāsanaṃ.</gatha>
    <hangnum nr="211"/>
    <gatha type="1"> ‘‘Jalantaṃ dīparukkhaṃva, vijjutaṃ gagaṇe yathā;</gatha>
    <gatha type="last">Suphullaṃ sālarājaṃva, addasaṃ lokanāyakaṃ.</gatha>
    <hangnum nr="212"/>
    <gatha type="1"> ‘‘Ayaṃ  nāgo mahāvīro, dukkhassantakaro muni;</gatha>
    <gatha type="last">Imaṃ dassanamāgamma, sabbadukkhā pamuccare.</gatha>
    <hangnum nr="213"/>
    <gatha type="1"> ‘‘Disvānāhaṃ devadevaṃ, lakkhaṇaṃ upadhārayiṃ;</gatha>
    <gatha type="last">Buddho nu kho na vā buddho, handa passāmi cakkhumaṃ.</gatha>
    <hangnum nr="214"/>
    <gatha type="1"> ‘‘Sahassārāni cakkāni, dissanti caraṇuttame;</gatha>
    <gatha type="last">Lakkhaṇānissa disvāna, niṭṭhaṃ gacchiṃ tathāgate.</gatha>
    <hangnum nr="215"/>
    <gatha type="1"> ‘‘Sammajjaniṃ gahetvāna, sammajjitvānahaṃ tadā;</gatha>
    <gatha type="last">Atha pupphe samānetvā, buddhaseṭṭhaṃ apūjayiṃ.</gatha>
    <hangnum nr="216"/>
    <gatha type="1"> ‘‘Pūjayitvāna taṃ buddhaṃ, oghatiṇṇamanāsavaṃ;</gatha>
    <gatha type="last">Ekaṃsaṃ ajinaṃ katvā, namassiṃ lokanāyakaṃ.</gatha>
    <hangnum nr="217"/>
    <gatha type="1"> ‘‘Yena ñāṇena sambuddho, viharati <note>[viharittha (sī.), vihareti (ka.)]</note> anāsavo;</gatha>
    <gatha type="last">Taṃ ñāṇaṃ kittayissāmi, suṇātha mama bhāsato.</gatha>
    <hangnum nr="218"/>
    <gatha type="1"> ‘‘‘Samuddharasimaṃ <note>[samuddharayimaṃ (syā.)]</note> lokaṃ, sayambhū amitodaya;</gatha>
    <gatha type="last">Tava dassanamāgamma, kaṅkhāsotaṃ taranti te.</gatha>
    <hangnum nr="219"/>
    <gatha type="1"> ‘‘‘Tuvaṃ  satthā ca ketu ca, dhajo yūpo ca pāṇinaṃ;</gatha>
    <gatha type="last">Parāyaṇo <note>[parāyano (syā. ka.)]</note> patiṭṭhā ca, dīpo ca dvipaduttamo.</gatha>
    <hangnum nr="220"/>
    <gatha type="1"> ‘‘‘Sakkā samudde udakaṃ, pametuṃ āḷhakena vā;</gatha>
    <gatha type="last">Na tveva tava sabbaññu, ñāṇaṃ sakkā pametave.</gatha>
    <hangnum nr="221"/>
    <gatha type="1"> ‘‘‘Dhāretuṃ  pathaviṃ sakkā, ṭhapetvā tulamaṇḍale;</gatha>
    <gatha type="last">Na tveva tava sabbaññu, ñāṇaṃ sakkā dharetave.</gatha>
    <hangnum nr="222"/>
    <gatha type="1"> ‘‘‘Ākāso  minituṃ sakkā, rajjuyā aṅgulena vā;</gatha>
    <gatha type="last">Na tveva tava sabbaññu, ñāṇaṃ sakkā pametave.</gatha>
    <hangnum nr="223"/>
    <gatha type="1"> ‘‘‘Mahāsamudde udakaṃ, pathavī cākhilā jaṭaṃ <note>[pathaviṃ cākhilañjahe (syā.)]</note>;</gatha>
    <gatha type="last">Buddhañāṇaṃ upādāya, upamāto na yujjare.</gatha>
    <hangnum nr="224"/>
    <gatha type="1"> ‘‘‘Sadevakassa lokassa, cittaṃ yesaṃ pavattati;</gatha>
    <gatha type="last">Antojālīkatā <note>[antojālagatā (pī.)]</note> ete, tava ñāṇamhi cakkhuma.</gatha>
    <hangnum nr="225"/>
    <gatha type="1"> ‘‘‘Yena  ñāṇena pattosi, kevalaṃ bodhimuttamaṃ;</gatha>
    <gatha type="last">Tena ñāṇena sabbaññu, maddasī paratitthiye’.</gatha>
    <hangnum nr="226"/>
    <gatha type="1"> ‘‘Imā gāthā thavitvāna, suruci nāma tāpaso;</gatha>
    <gatha type="last">Ajinaṃ pattharitvāna, pathaviyaṃ nisīdi so.</gatha>
    <hangnum nr="227"/>
    <gatha type="1"> ‘‘Cullāsītisahassāni, ajjhogāḷho mahaṇṇave;</gatha>
    <gatha type="last">Accugato tāvadeva, girirājā pavuccati.</gatha>
    <hangnum nr="228"/>
    <gatha type="1"> ‘‘Tāva accuggato neru, āyato vitthato ca so;</gatha>
    <gatha type="last">Cuṇṇito aṇubhedena, koṭisatasahassaso <note>[sahassiyo (syā. ka.)]</note>.</gatha>
    <hangnum nr="229"/>
    <gatha type="1"> ‘‘Lakkhe  ṭhapiyamānamhi, parikkhayamagacchatha;</gatha>
    <gatha type="last">Na tveva tava sabbaññu, ñāṇaṃ sakkā pametave.</gatha>
    <hangnum nr="230"/>
    <gatha type="1"> ‘‘Sukhumacchikena jālena, udakaṃ yo parikkhipe;</gatha>
    <gatha type="last">Ye keci udake pāṇā, antojālīkatā siyuṃ.</gatha>
    <hangnum nr="231"/>
    <gatha type="1"> ‘‘Tatheva hi mahāvīra, ye keci puthutitthiyā;</gatha>
    <gatha type="last">Diṭṭhigahanapakkhandā <note>[pakkhantā (sī. syā.)]</note>, parāmāsena mohitā.</gatha>
    <hangnum nr="232"/>
    <gatha type="1"> ‘‘Tava suddhena ñāṇena, anāvaraṇadassinā;</gatha>
    <gatha type="last">Antojālīkatā ete, ñāṇaṃ te nātivattare.</gatha>
    <hangnum nr="233"/>
    <gatha type="1"> ‘‘Bhagavā tamhi samaye, anomadassī mahāyaso;</gatha>
    <gatha type="last">Vuṭṭhahitvā samādhimhā, disaṃ olokayī jino.</gatha>
    <hangnum nr="234"/>
    <gatha type="1"> ‘‘Anomadassimunino, nisabho nāma sāvako;</gatha>
    <gatha type="last">Parivuto satasahassehi, santacittehi tādibhi.</gatha>
    <hangnum nr="235"/>
    <gatha type="1"> ‘‘Khīṇāsavehi  suddhehi, chaḷabhiññehi jhāyibhi;</gatha>
    <gatha type="last">Cittamaññāya buddhassa, upesi lokanāyakaṃ.</gatha>
    <hangnum nr="236"/>
    <gatha type="1"> ‘‘Antalikkhe ṭhitā tattha, padakkhiṇamakaṃsu te;</gatha>
    <gatha type="last">Namassantā pañjalikā, otaruṃ <note>[oruhuṃ (syā.)]</note> buddhasantike.</gatha>
    <hangnum nr="237"/>
    <gatha type="1"> ‘‘Anomadassī bhagavā, lokajeṭṭho narāsabho;</gatha>
    <gatha type="last">Bhikkhusaṅghe nisiditvā, sitaṃ pātukarī jino.</gatha>
    <hangnum nr="238"/>
    <gatha type="1"> ‘‘Varuṇo  nāmupaṭṭhāko, anomadassissa satthuno;</gatha>
    <gatha type="last">Ekaṃsaṃ cīvaraṃ katvā, apucchi lokanāyakaṃ.</gatha>
    <hangnum nr="239"/>
    <gatha type="1"> ‘‘‘Ko  nu kho bhagavā hetu, sitakammassa satthuno;</gatha>
    <gatha type="last">Na hi buddhā ahetūhi, sitaṃ pātukaronti te’.</gatha>
    <hangnum nr="240"/>
    <gatha type="1"> ‘‘Anomadassī bhagavā, lokajeṭṭho narāsabho;</gatha>
    <gatha type="last">Bhikkhumajjhe nisīditvā, imaṃ gāthaṃ abhāsatha.</gatha>
    <hangnum nr="241"/>
    <gatha type="1"> ‘‘‘Yo maṃ pupphena pūjesi, ñāṇañcāpi anutthavi;</gatha>
    <gatha type="last">Tamahaṃ kittayissāmi, suṇotha mama bhāsato.</gatha>
    <hangnum nr="242"/>
    <gatha type="1"> ‘‘‘Buddhassa giramaññāya, sabbe devā samāgatā;</gatha>
    <gatha type="last">Saddhammaṃ sotukāmā te, sambuddhamupasaṅkamuṃ.</gatha>
    <hangnum nr="243"/>
    <gatha type="1"> ‘‘‘Dasasu lokadhātūsu, devakāyā mahiddhikā;</gatha>
    <gatha type="last">Saddhammaṃ sotukāmā te, sambuddhamupasaṅkamuṃ.</gatha>
    <hangnum nr="244"/>
    <gatha type="1"> ‘‘‘Hatthī assā rathā pattī, senā ca caturaṅginī;</gatha>
    <gatha type="last">Parivāressantimaṃ niccaṃ, buddhapūjāyidaṃ phalaṃ.</gatha>
    <hangnum nr="245"/>
    <gatha type="1"> ‘‘‘Saṭṭhitūriyasahassāni, bheriyo samalaṅkatā;</gatha>
    <gatha type="last">Upaṭṭhissantimaṃ niccaṃ, buddhapūjāyidaṃ phalaṃ.</gatha>
    <hangnum nr="246"/>
    <gatha type="1"> ‘‘‘Soḷasitthisahassāni, nāriyo samalaṅkatā;</gatha>
    <gatha type="last">Vicittavatthābharaṇā, āmuttamaṇikuṇḍalā.</gatha>
    <hangnum nr="247"/>
    <gatha type="1"> ‘‘‘Aḷārapamhā hasulā, susaññā tanumajjhimā;</gatha>
    <gatha type="last">Parivāressantimaṃ niccaṃ, buddhapūjāyidaṃ phalaṃ.</gatha>
    <hangnum nr="248"/>
    <gatha type="1"> ‘‘‘Kappasatasahassāni, devaloke ramissati;</gatha>
    <gatha type="last">Sahassakkhattuṃ cakkavattī, rājā raṭṭhe bhavissati.</gatha>
    <hangnum nr="249"/>
    <gatha type="1"> ‘‘‘Sahassakkhattuṃ  devindo, devarajjaṃ karissati;</gatha>
    <gatha type="last">Padesarajjaṃ vipulaṃ, gaṇanāto asaṅkhiyaṃ <note>[asaṅkhayaṃ (syā. ka.) evamuparipi]</note>.</gatha>
    <hangnum nr="250"/>
    <gatha type="1"> ‘‘‘Pacchime bhavasampatte <note>[pacchimabhave sampatte (sī.)]</note>, manussattaṃ gamissati;</gatha>
    <gatha type="last">Brāhmaṇī sāriyā nāma, dhārayissati kucchinā.</gatha>
    <hangnum nr="251"/>
    <gatha type="1"> ‘‘‘Mātuyā  nāmagottena, paññāyissatiyaṃ naro;</gatha>
    <gatha type="last">Sāriputtoti nāmena, tikkhapañño bhavissati.</gatha>
    <hangnum nr="252"/>
    <gatha type="1"> ‘‘‘Asītikoṭī chaḍḍetvā, pabbajissatikiñcano;</gatha>
    <gatha type="last">Gavesanto santipadaṃ, carissati mahiṃ imaṃ.</gatha>
    <hangnum nr="253"/>
    <gatha type="1"> ‘‘‘Apparimeyye ito kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="254"/>
    <gatha type="1"> ‘‘‘Tassa dhammesu dāyādo, oraso dhammanimmito;</gatha>
    <gatha type="last">Sāriputtoti nāmena, hessati aggasāvako.</gatha>
    <hangnum nr="255"/>
    <gatha type="1"> ‘‘‘Ayaṃ  bhāgīrathī <note>[bhāgīrasī (syā. ka.)]</note> gaṅgā, himavantā pabhāvitā;</gatha>
    <gatha type="last">Mahāsamuddamappeti, tappayantī mahodadhiṃ <note>[mahodadhī (?) gaṅgādimahānadiyoti attho]</note>.</gatha>
    <hangnum nr="256"/>
    <gatha type="1"> ‘‘‘Tathevāyaṃ sāriputto, sake tīsu visārado;</gatha>
    <gatha type="last">Paññāya pāramiṃ gantvā, tappayissati pāṇine <note>[pāṇino (sī. syā.)]</note>.</gatha>
    <hangnum nr="257"/>
    <gatha type="1"> ‘‘‘Himavantamupādāya, sāgarañca mahodadhiṃ;</gatha>
    <gatha type="last">Etthantare yaṃ pulinaṃ, gaṇanāto asaṅkhiyaṃ.</gatha>
    <hangnum nr="258"/>
    <gatha type="1"> ‘‘‘Tampi sakkā asesena, saṅkhātuṃ gaṇanā yathā;</gatha>
    <gatha type="last">Na tveva sāriputtassa, paññāyanto bhavissati.</gatha>
    <hangnum nr="259"/>
    <gatha type="1"> ‘‘‘Lakkhe  ṭhapiyamānamhi, khīye gaṅgāya vālukā;</gatha>
    <gatha type="last">Na tveva sāriputtassa, paññāyanto bhavissati.</gatha>
    <hangnum nr="260"/>
    <gatha type="1"> ‘‘‘Mahāsamudde ūmiyo, gaṇanāto asaṅkhiyā;</gatha>
    <gatha type="last">Tatheva sāriputtassa, paññāyanto na hessati.</gatha>
    <hangnum nr="261"/>
    <gatha type="1"> ‘‘‘Ārādhayitvā sambuddhaṃ, gotamaṃ sakyapuṅgavaṃ;</gatha>
    <gatha type="last">Paññāya pāramiṃ gantvā, hessati aggasāvako.</gatha>
    <hangnum nr="262"/>
    <gatha type="1"> ‘‘‘Pavattitaṃ dhammacakkaṃ, sakyaputtena tādinā;</gatha>
    <gatha type="last">Anuvattessati sammā, vassento dhammavuṭṭhiyo.</gatha>
    <hangnum nr="263"/>
    <gatha type="1"> ‘‘‘Sabbametaṃ  abhiññāya, gotamo sakyapuṅgavo;</gatha>
    <gatha type="last">Bhikkhusaṅghe nisīditvā, aggaṭṭhāne ṭhapessati’.</gatha>
    <hangnum nr="264"/>
    <gatha type="1"> ‘‘Aho  me sukataṃ kammaṃ, anomadassissa satthuno;</gatha>
    <gatha type="last">Yassāhaṃ kāraṃ <note>[yassādhikāraṃ (syā.)]</note> katvāna, sabbattha pāramiṃ gato.</gatha>
    <hangnum nr="265"/>
    <gatha type="1"> ‘‘Aparimeyye kataṃ kammaṃ, phalaṃ dassesi me idha;</gatha>
    <gatha type="last">Sumutto saravegova, kilese jhāpayiṃ ahaṃ.</gatha>
    <hangnum nr="266"/>
    <gatha type="1"> ‘‘Asaṅkhataṃ gavesanto, nibbānaṃ acalaṃ padaṃ;</gatha>
    <gatha type="last">Vicinaṃ titthiye sabbe, esāhaṃ saṃsariṃ bhave.</gatha>
    <hangnum nr="267"/>
    <gatha type="1"> ‘‘Yathāpi byādhito poso, pariyeseyya osadhaṃ;</gatha>
    <gatha type="last">Vicineyya vanaṃ <note>[dhanaṃ (syā. ka.)]</note> sabbaṃ, byādhito parimuttiyā.</gatha>
    <hangnum nr="268"/>
    <gatha type="1"> ‘‘Asaṅkhataṃ gavesanto, nibbānaṃ amataṃ padaṃ;</gatha>
    <gatha type="last">Abbokiṇṇaṃ <note>[abbocchinnaṃ (aṭṭha.)]</note> pañcasataṃ, pabbajiṃ isipabbajaṃ.</gatha>
    <hangnum nr="269"/>
    <gatha type="1"> ‘‘Jaṭābhārena  bharito, ajinuttaranivāsano;</gatha>
    <gatha type="last">Abhiññāpāramiṃ gantvā, brahmalokaṃ agacchihaṃ.</gatha>
    <hangnum nr="270"/>
    <gatha type="1"> ‘‘Natthi  bāhirake suddhi, ṭhapetvā jinasāsanaṃ;</gatha>
    <gatha type="last">Ye keci buddhimā sattā, sujjhanti jinasāsane.</gatha>
    <hangnum nr="271"/>
    <gatha type="1"> ‘‘Attakāramayaṃ <note>[atthakāramayaṃ (ka.)]</note> etaṃ, nayidaṃ itihītihaṃ;</gatha>
    <gatha type="last">Asaṅkhataṃ gavesanto, kutitthe <note>[kutitthaṃ (sī. syā.)]</note> sañcariṃ ahaṃ.</gatha>
    <hangnum nr="272"/>
    <gatha type="1"> ‘‘Yathā sāratthiko poso, kadaliṃ chetvāna phālaye;</gatha>
    <gatha type="last">Na tattha sāraṃ vindeyya, sārena rittako hi so.</gatha>
    <hangnum nr="273"/>
    <gatha type="1"> ‘‘Tatheva titthiyā loke, nānādiṭṭhī bahujjanā;</gatha>
    <gatha type="last">Asaṅkhatena rittāse, sārena kadalī yathā.</gatha>
    <hangnum nr="274"/>
    <gatha type="1"> ‘‘Pacchime bhavasampatte, brahmabandhu ahosahaṃ;</gatha>
    <gatha type="last">Mahābhogaṃ chaḍḍetvāna, pabbajiṃ anagāriyaṃ.</gatha>
    <centered>Paṭhamabhāṇavāraṃ.</centered>
    <hangnum nr="275"/>
    <gatha type="1"> ‘‘Ajjhāyako mantadharo, tiṇṇaṃ vedāna pāragū;</gatha>
    <gatha type="last">Brāhmaṇo sañcayo <note>[sañjayo (sī. syā. pī.)]</note> nāma, tassa mūle vasāmahaṃ.</gatha>
    <hangnum nr="276"/>
    <gatha type="1"> ‘‘Sāvako  te mahāvīra, assaji nāma brāhmaṇo;</gatha>
    <gatha type="last">Durāsado uggatejo, piṇḍāya caratī tadā.</gatha>
    <hangnum nr="277"/>
    <gatha type="1"> ‘‘Tamaddasāsiṃ  sappaññaṃ, muniṃ mone samāhitaṃ;</gatha>
    <gatha type="last">Santacittaṃ mahānāgaṃ, suphullaṃ padumaṃ yathā.</gatha>
    <hangnum nr="278"/>
    <gatha type="1"> ‘‘Disvā  me cittamuppajji, sudantaṃ suddhamānasaṃ;</gatha>
    <gatha type="last">Usabhaṃ pavaraṃ vīraṃ, arahāyaṃ bhavissati.</gatha>
    <hangnum nr="279"/>
    <gatha type="1"> ‘‘Pāsādiko iriyati, abhirūpo susaṃvuto;</gatha>
    <gatha type="last">Uttame damathe danto, amatadassī bhavissati.</gatha>
    <hangnum nr="280"/>
    <gatha type="1"> ‘‘Yaṃnūnāhaṃ uttamatthaṃ, puccheyyaṃ tuṭṭhamānasaṃ;</gatha>
    <gatha type="last">So me puṭṭho kathessati, paṭipucchāmahaṃ tadā.</gatha>
    <hangnum nr="281"/>
    <gatha type="1"> ‘‘Piṇḍapātaṃ <note>[piṇḍacāraṃ (syā.)]</note> carantassa, pacchato agamāsahaṃ;</gatha>
    <gatha type="last">Okāsaṃ paṭimānento, pucchituṃ amataṃ padaṃ.</gatha>
    <hangnum nr="282"/>
    <gatha type="1"> ‘‘Vīthintare anuppattaṃ, upagantvāna pucchahaṃ;</gatha>
    <gatha type="last">‘Kathaṃ gottosi tvaṃ vīra, kassa sissosi mārisa’.</gatha>
    <hangnum nr="283"/>
    <gatha type="1"> ‘‘So me puṭṭho viyākāsi, asambhītova kesarī;</gatha>
    <gatha type="last">‘Buddho loke samuppanno, tassa sissomhi āvuso’.</gatha>
    <hangnum nr="284"/>
    <gatha type="1"> ‘‘‘Kīdisaṃ  te mahāvīra, anujāta mahāyasa;</gatha>
    <gatha type="last">Buddhassa sāsanaṃ dhammaṃ, sādhu me kathayassu bho’.</gatha>
    <hangnum nr="285"/>
    <gatha type="1"> ‘‘So me puṭṭho kathī sabbaṃ, gambhīraṃ nipuṇaṃ padaṃ;</gatha>
    <gatha type="last">Taṇhāsallassa hantāraṃ, sabbadukkhāpanūdanaṃ.</gatha>
    <hangnum nr="286"/>
    <gatha type="1"> ‘‘‘Ye dhammā hetuppabhavā, tesaṃ hetuṃ tathāgato āha;</gatha>
    <gatha type="last">Tesañca yo nirodho, evaṃ vādī mahāsamaṇo’.</gatha>
    <hangnum nr="287"/>
    <gatha type="1"> ‘‘Sohaṃ vissajjite pañhe, paṭhamaṃ phalamajjhagaṃ;</gatha>
    <gatha type="last">Virajo vimalo āsiṃ, sutvāna jinasāsanaṃ.</gatha>
    <hangnum nr="288"/>
    <gatha type="1"> ‘‘Sutvāna  munino vākyaṃ, passitvā dhammamuttamaṃ;</gatha>
    <gatha type="last">Pariyogāḷhasaddhammo, imaṃ gāthamabhāsahaṃ.</gatha>
    <hangnum nr="289"/>
    <gatha type="1"> ‘‘‘Eseva  dhammo yadi tāvadeva, paccabyathapadamasokaṃ;</gatha>
    <gatha type="last">Adiṭṭhaṃ abbhatītaṃ, bahukehi kappanahutehi’.</gatha>
    <hangnum nr="290"/>
    <gatha type="1"> ‘‘Svāhaṃ dhammaṃ gavesanto, kutitthe sañcariṃ ahaṃ;</gatha>
    <gatha type="last">So me attho anuppatto, kālo me nappamajjituṃ.</gatha>
    <hangnum nr="291"/>
    <gatha type="1"> ‘‘Tositohaṃ  assajinā, patvāna acalaṃ padaṃ;</gatha>
    <gatha type="last">Sahāyakaṃ gavesanto, assamaṃ agamāsahaṃ.</gatha>
    <hangnum nr="292"/>
    <gatha type="1"> ‘‘Dūratova mamaṃ disvā, sahāyo me susikkhito;</gatha>
    <gatha type="last">Iriyāpathasampanno <note>[iriyāpathaṃ mamaṃ disvā (ka.)]</note>, idaṃ vacanamabravi.</gatha>
    <hangnum nr="293"/>
    <gatha type="1"> ‘‘‘Pasannamukhanettosi, munibhāvova dissati;</gatha>
    <gatha type="last">Amatādhigato kacci, nibbānamaccutaṃ padaṃ.</gatha>
    <hangnum nr="294"/>
    <gatha type="1"> ‘‘‘Subhānurūpo āyāsi, āneñjakārito viya;</gatha>
    <gatha type="last">Dantova dantadamatho <note>[dantovuttamadamatho (sī.) dantova danta damathe (syā.)]</note>, upasantosi brāhmaṇa.</gatha>
    <hangnum nr="295"/>
    <gatha type="1"> ‘‘‘Amataṃ mayādhigataṃ, sokasallāpanūdanaṃ;</gatha>
    <gatha type="last">Tvampi taṃ adhigacchesi <note>[adhigacchāhi (sī.), adhigacchehi (syā.), adhigatosi (?)]</note>, gacchāma buddhasantikaṃ’.</gatha>
    <hangnum nr="296"/>
    <gatha type="1"> ‘‘Sādhūti so paṭissutvā, sahāyo me susikkhito;</gatha>
    <gatha type="last">Hatthena hatthaṃ gaṇhitvā, upagamma <note>[upāgami (sī.), upāgamma (syā.)]</note> tavantikaṃ.</gatha>
    <hangnum nr="297"/>
    <gatha type="1"> ‘‘Ubhopi pabbajissāma, sakyaputta tavantike;</gatha>
    <gatha type="last">Tava sāsanamāgamma, viharāma anāsavā.</gatha>
    <hangnum nr="298"/>
    <gatha type="1"> ‘‘Kolito  iddhiyā seṭṭho, ahaṃ paññāya pārago;</gatha>
    <gatha type="last">Ubhova ekato hutvā, sāsanaṃ sobhayāmase.</gatha>
    <hangnum nr="299"/>
    <gatha type="1"> ‘‘Apariyositasaṅkappo , kutitthe sañcariṃ ahaṃ;</gatha>
    <gatha type="last">Tava dassanamāgamma, saṅkappo pūrito mama.</gatha>
    <hangnum nr="300"/>
    <gatha type="1"> ‘‘Pathaviyaṃ patiṭṭhāya, pupphanti samaye dumā;</gatha>
    <gatha type="last">Dibbagandhā sampavanti, tosenti sabbapāṇinaṃ.</gatha>
    <hangnum nr="301"/>
    <gatha type="1"> ‘‘Tathevāhaṃ mahāvīra, sakyaputta mahāyasa;</gatha>
    <gatha type="last">Sāsane te patiṭṭhāya, samayesāmi pupphituṃ.</gatha>
    <hangnum nr="302"/>
    <gatha type="1"> ‘‘Vimuttipupphaṃ  esanto, bhavasaṃsāramocanaṃ;</gatha>
    <gatha type="last">Vimuttipupphalābhena, tosemi sabbapāṇinaṃ.</gatha>
    <hangnum nr="303"/>
    <gatha type="1"> ‘‘Yāvatā buddhakhettamhi, ṭhapetvāna mahāmuniṃ;</gatha>
    <gatha type="last">Paññāya sadiso natthi, tava puttassa cakkhuma.</gatha>
    <hangnum nr="304"/>
    <gatha type="1"> ‘‘Suvinītā ca te sissā, parisā ca susikkhitā;</gatha>
    <gatha type="last">Uttame damathe dantā, parivārenti taṃ sadā.</gatha>
    <hangnum nr="305"/>
    <gatha type="1"> ‘‘Jhāyī  jhānaratā dhīrā, santacittā samāhitā;</gatha>
    <gatha type="last">Munī moneyyasampannā, parivārenti taṃ sadā.</gatha>
    <hangnum nr="306"/>
    <gatha type="1"> ‘‘Appicchā nipakā dhīrā, appāhārā alolupā;</gatha>
    <gatha type="last">Lābhālābhena santuṭṭhā, parivārenti taṃ sadā.</gatha>
    <hangnum nr="307"/>
    <gatha type="1"> ‘‘Āraññikā dhutaratā, jhāyino lūkhacīvarā;</gatha>
    <gatha type="last">Vivekābhiratā dhīrā, parivārenti taṃ sadā.</gatha>
    <hangnum nr="308"/>
    <gatha type="1"> ‘‘Paṭipannā  phalaṭṭhā ca, sekhā phalasamaṅgino;</gatha>
    <gatha type="last">Āsīsakā <note>[āsiṃsakā (sī. syā.)]</note> uttamatthaṃ, parivārenti taṃ sadā.</gatha>
    <hangnum nr="309"/>
    <gatha type="1"> ‘‘Sotāpannā ca vimalā, sakadāgāmino ca ye;</gatha>
    <gatha type="last">Anāgāmī ca arahā, parivārenti taṃ sadā.</gatha>
    <hangnum nr="310"/>
    <gatha type="1"> ‘‘Satipaṭṭhānakusalā, bojjhaṅgabhāvanāratā;</gatha>
    <gatha type="last">Sāvakā te bahū sabbe, parivārenti taṃ sadā.</gatha>
    <hangnum nr="311"/>
    <gatha type="1"> ‘‘Iddhipādesu kusalā, samādhibhāvanāratā;</gatha>
    <gatha type="last">Sammappadhānānuyuttā, parivārenti taṃ sadā.</gatha>
    <hangnum nr="312"/>
    <gatha type="1"> ‘‘Tevijjā chaḷabhiññā ca, iddhiyā pāramiṃ gatā;</gatha>
    <gatha type="last">Paññāya pāramiṃ pattā, parivārenti taṃ sadā.</gatha>
    <hangnum nr="313"/>
    <gatha type="1"> ‘‘Edisā te mahāvīra, tava sissā susikkhitā;</gatha>
    <gatha type="last">Durāsadā uggatejā, parivārenti taṃ sadā.</gatha>
    <hangnum nr="314"/>
    <gatha type="1"> ‘‘Tehi sissehi parivuto, saññatehi tapassibhi;</gatha>
    <gatha type="last">Migarājāvasambhīto, uḷurājāva sobhasi.</gatha>
    <hangnum nr="315"/>
    <gatha type="1"> ‘‘Pathaviyaṃ patiṭṭhāya, ruhanti dharaṇīruhā;</gatha>
    <gatha type="last">Vepullataṃ pāpuṇanti, phalañca dassayanti te.</gatha>
    <hangnum nr="316"/>
    <gatha type="1"> ‘‘Pathavīsadiso  tvaṃsi, sakyaputta mahāyasa;</gatha>
    <gatha type="last">Sāsane te patiṭṭhāya, labhanti amataṃ phalaṃ.</gatha>
    <hangnum nr="317"/>
    <gatha type="1"> ‘‘Sindhu sarassatī ceva, nadiyo candabhāgikā;</gatha>
    <gatha type="last">Gaṅgā ca yamunā ceva, sarabhū ca atho mahī.</gatha>
    <hangnum nr="318"/>
    <gatha type="1"> ‘‘Etāsaṃ  sandamānānaṃ, sāgaro sampaṭicchati;</gatha>
    <gatha type="last">Jahanti purimaṃ nāmaṃ, sāgaroteva ñāyati.</gatha>
    <hangnum nr="319"/>
    <gatha type="1"> ‘‘Tathevime  catubbaṇṇā, pabbajitvā tavantike;</gatha>
    <gatha type="last">Jahanti purimaṃ nāmaṃ, buddhaputtāti ñāyare.</gatha>
    <hangnum nr="320"/>
    <gatha type="1"> ‘‘Yathāpi cando vimalo, gacchaṃ ākāsadhātuyā;</gatha>
    <gatha type="last">Sabbe tāragaṇe loke, ābhāya atirocati.</gatha>
    <hangnum nr="321"/>
    <gatha type="1"> ‘‘Tatheva tvaṃ mahāvīra, parivuto devamānuse;</gatha>
    <gatha type="last">Ete sabbe atikkamma, jalasi sabbadā tuvaṃ.</gatha>
    <hangnum nr="322"/>
    <gatha type="1"> ‘‘Gambhīre uṭṭhitā ūmī, na velamativattare;</gatha>
    <gatha type="last">Sabbā velaṃva phusanti <note>[sabbāva velaṃ phusanti (sī.), sabbā velaṃ paphussanti (syā.)]</note>, sañcuṇṇā vikiranti tā.</gatha>
    <hangnum nr="323"/>
    <gatha type="1"> ‘‘Tatheva titthiyā loke, nānādiṭṭhī bahujjanā;</gatha>
    <gatha type="last">Dhammaṃ vāditukāmā te, nātivattanti taṃ muniṃ.</gatha>
    <hangnum nr="324"/>
    <gatha type="1"> ‘‘Sace ca taṃ pāpuṇanti, paṭivādehi cakkhuma;</gatha>
    <gatha type="last">Tavantikaṃ upāgantvā, sañcuṇṇāva bhavanti te.</gatha>
    <hangnum nr="325"/>
    <gatha type="1"> ‘‘Yathāpi udake jātā, kumudā mandālakā bahū;</gatha>
    <gatha type="last">Upalimpanti <note>[upalippanti (?)]</note> toyena, kaddamakalalena ca.</gatha>
    <hangnum nr="326"/>
    <gatha type="1"> ‘‘Tatheva bahukā sattā, loke jātā virūhare;</gatha>
    <gatha type="last">Aṭṭitā rāgadosena, kaddame kumudaṃ yathā.</gatha>
    <hangnum nr="327"/>
    <gatha type="1"> ‘‘Yathāpi padumaṃ jalajaṃ, jalamajjhe virūhati;</gatha>
    <gatha type="last">Na so limpati toyena, parisuddho hi kesarī.</gatha>
    <hangnum nr="328"/>
    <gatha type="1"> ‘‘Tatheva  tvaṃ mahāvīra, loke jāto mahāmuni;</gatha>
    <gatha type="last">Nopalimpasi lokena, toyena padumaṃ yathā.</gatha>
    <hangnum nr="329"/>
    <gatha type="1"> ‘‘Yathāpi rammake māse, bahū pupphanti vārijā;</gatha>
    <gatha type="last">Nātikkamanti taṃ māsaṃ, samayo pupphanāya so.</gatha>
    <hangnum nr="330"/>
    <gatha type="1"> ‘‘Tatheva  tvaṃ mahāvīra, pupphito te vimuttiyā;</gatha>
    <gatha type="last">Sāsanaṃ nātivattanti, padumaṃ vārijaṃ yathā.</gatha>
    <hangnum nr="331"/>
    <gatha type="1"> ‘‘Supupphito sālarājā, dibbagandhaṃ pavāyati;</gatha>
    <gatha type="last">Aññasālehi parivuto, sālarājāva sobhati.</gatha>
    <hangnum nr="332"/>
    <gatha type="1"> ‘‘Tatheva tvaṃ mahāvīra, buddhañāṇena pupphito;</gatha>
    <gatha type="last">Bhikkhusaṅghaparivuto, sālarājāva sobhasi.</gatha>
    <hangnum nr="333"/>
    <gatha type="1"> ‘‘Yathāpi selo himavā, osadho sabbapāṇinaṃ;</gatha>
    <gatha type="last">Nāgānaṃ asurānañca, devatānañca ālayo.</gatha>
    <hangnum nr="334"/>
    <gatha type="1"> ‘‘Tatheva tvaṃ mahāvīra, osadho viya pāṇinaṃ;</gatha>
    <gatha type="last">Tevijjā chaḷabhiññā ca, iddhiyā pāramiṃ gatā.</gatha>
    <hangnum nr="335"/>
    <gatha type="1"> ‘‘Anusiṭṭhā mahāvīra, tayā kāruṇikena te;</gatha>
    <gatha type="last">Ramanti dhammaratiyā, vasanti tava sāsane.</gatha>
    <hangnum nr="336"/>
    <gatha type="1"> ‘‘Migarājā yathā sīho, abhinikkhamma āsayā;</gatha>
    <gatha type="last">Catuddisānuviloketvā <note>[viloketvā (sī. syā.), nuloketvā (ka.)]</note>,</gatha>
    <paragraph>Tikkhattuṃ abhinādati.</paragraph>
    <hangnum nr="337"/>
    <gatha type="1"> ‘‘Sabbe migā uttasanti, migarājassa gajjato;</gatha>
    <gatha type="last">Tathā hi jātimā eso, pasū tāseti sabbadā.</gatha>
    <hangnum nr="338"/>
    <gatha type="1"> ‘‘Gajjato  te mahāvīra, vasudhā sampakampati;</gatha>
    <gatha type="last">Bodhaneyyāvabujjhanti, tasanti mārakāyikā.</gatha>
    <hangnum nr="339"/>
    <gatha type="1"> ‘‘Tasanti titthiyā sabbe, nadato te mahāmuni;</gatha>
    <gatha type="last">Kākā senāva vibbhantā, migaraññā yathā migā.</gatha>
    <hangnum nr="340"/>
    <gatha type="1"> ‘‘Ye keci gaṇino loke, satthāroti pavuccare;</gatha>
    <gatha type="last">Paramparāgataṃ dhammaṃ, desenti parisāya te.</gatha>
    <hangnum nr="341"/>
    <gatha type="1"> ‘‘Na hevaṃ tvaṃ mahāvīra, dhammaṃ desesi pāṇinaṃ;</gatha>
    <gatha type="last">Sāmaṃ saccāni bujjhitvā, kevalaṃ bodhipakkhiyaṃ.</gatha>
    <hangnum nr="342"/>
    <gatha type="1"> ‘‘Āsayānusayaṃ ñatvā, indriyānaṃ balābalaṃ;</gatha>
    <gatha type="last">Bhabbābhabbe viditvāna, mahāmeghova gajjasi.</gatha>
    <hangnum nr="343"/>
    <gatha type="1"> ‘‘Cakkavāḷapariyantā , nisinnā parisā bhave;</gatha>
    <gatha type="last">Nānādiṭṭhī vicinantā <note>[vicintenti (syā.), vicinantaṃ (ka.)]</note>, vimaticchedanāya taṃ.</gatha>
    <hangnum nr="344"/>
    <gatha type="1"> ‘‘Sabbesaṃ  cittamaññāya, opammakusalo muni;</gatha>
    <gatha type="last">Ekaṃ pañhaṃ kathentova, vimatiṃ chindasi <note>[chindi (syā. ka.)]</note> pāṇinaṃ.</gatha>
    <hangnum nr="345"/>
    <gatha type="1"> ‘‘Upatissasadiseheva, vasudhā pūritā bhave;</gatha>
    <gatha type="last">Sabbeva te pañjalikā, kittayuṃ lokanāyakaṃ.</gatha>
    <hangnum nr="346"/>
    <gatha type="1"> ‘‘Kappaṃ vā te kittayantā, nānāvaṇṇehi kittayuṃ;</gatha>
    <gatha type="last">Parimetuṃ na sakkeyyuṃ <note>[na kappeyyuṃ (syā.), na pappeyyuṃ (ka.)]</note>, appameyyo tathāgato.</gatha>
    <hangnum nr="347"/>
    <gatha type="1"> ‘‘Yathāsakena  thāmena, kittito hi mayā jino;</gatha>
    <gatha type="last">Kappakoṭīpi kittentā, evameva pakittayuṃ.</gatha>
    <hangnum nr="348"/>
    <gatha type="1"> ‘‘Sace  hi koci devo vā, manusso vā susikkhito;</gatha>
    <gatha type="last">Pametuṃ parikappeyya, vighātaṃva labheyya so.</gatha>
    <hangnum nr="349"/>
    <gatha type="1"> ‘‘Sāsane te patiṭṭhāya, sakyaputta mahāyasa;</gatha>
    <gatha type="last">Paññāya pāramiṃ gantvā, viharāmi anāsavo.</gatha>
    <hangnum nr="350"/>
    <gatha type="1"> ‘‘Titthiye sampamaddāmi, vattemi jinasāsanaṃ;</gatha>
    <gatha type="last">Dhammasenāpati ajja, sakyaputtassa sāsane.</gatha>
    <hangnum nr="351"/>
    <gatha type="1"> ‘‘Aparimeyye kataṃ kammaṃ, phalaṃ dassesi me idha;</gatha>
    <gatha type="last">Sukhitto saravegova, kilese jhāpayī mama <note>[jhāpayiṃ mama (syā.), jhāpayiṃ ahaṃ (ka.)]</note>.</gatha>
    <hangnum nr="352"/>
    <gatha type="1"> ‘‘Yo koci manujo bhāraṃ, dhāreyya matthake sadā;</gatha>
    <gatha type="last">Bhārena dukkhito assa, bhārehi bharito tathā.</gatha>
    <hangnum nr="353"/>
    <gatha type="1"> ‘‘Ḍayhamāno tīhaggīhi, bhavesu saṃsariṃ ahaṃ;</gatha>
    <gatha type="last">Bharito bhavabhārena, giriṃ uccārito yathā.</gatha>
    <hangnum nr="354"/>
    <gatha type="1"> ‘‘Oropito ca me bhāro, bhavā ugghāṭitā mayā;</gatha>
    <gatha type="last">Karaṇīyaṃ kataṃ sabbaṃ, sakyaputtassa sāsane.</gatha>
    <hangnum nr="355"/>
    <gatha type="1"> ‘‘Yāvatā buddhakhettamhi, ṭhapetvā sakyapuṅgavaṃ;</gatha>
    <gatha type="last">Ahaṃ aggomhi paññāya, sadiso me na vijjati.</gatha>
    <hangnum nr="356"/>
    <gatha type="1"> ‘‘Samādhimhi  sukusalo, iddhiyā pāramiṃ gato;</gatha>
    <gatha type="last">Icchamāno cahaṃ ajja, sahassaṃ abhinimmine.</gatha>
    <hangnum nr="357"/>
    <gatha type="1"> ‘‘Anupubbavihārassa , vasībhūto mahāmuni;</gatha>
    <gatha type="last">Kathesi sāsanaṃ mayhaṃ, nirodho sayanaṃ mama.</gatha>
    <hangnum nr="358"/>
    <gatha type="1"> ‘‘Dibbacakkhu  visuddhaṃ me, samādhikusalo ahaṃ;</gatha>
    <gatha type="last">Sammappadhānānuyutto, bojjhaṅgabhāvanārato.</gatha>
    <hangnum nr="359"/>
    <gatha type="1"> ‘‘Sāvakena hi pattabbaṃ, sabbameva kataṃ mayā;</gatha>
    <gatha type="last">Lokanāthaṃ ṭhapetvāna, sadiso me na vijjati.</gatha>
    <hangnum nr="360"/>
    <gatha type="1"> ‘‘Samāpattīnaṃ kusalo <note>[samāpattinayakusalo (sī.)]</note>, jhānavimokkhāna khippapaṭilābhī;</gatha>
    <gatha type="last">Bojjhaṅgabhāvanārato, sāvakaguṇapāramigatosmi.</gatha>
    <hangnum nr="361"/>
    <gatha type="1"> ‘‘Sāvakaguṇenapi  phussena <note>[sāvakaguṇaphussena (syā.)]</note>, buddhiyā parisuttamabhāravā <note>[purisuttamagāravā (syā.), purisuttamabhāravā (ka.)]</note>;</gatha>
    <gatha type="last">Yaṃ saddhāsaṅgahitaṃ <note>[saddhāya saṅgahitaṃ (sī.), saddāsaṅgahitaṃ (syā.)]</note> cittaṃ, sadā sabrahmacārīsu.</gatha>
    <hangnum nr="362"/>
    <gatha type="1"> ‘‘Uddhatavisova sappo, chinnavisāṇova usabho;</gatha>
    <gatha type="last">Nikkhittamānadappova <note>[dabbova (ka.)]</note>, upemi garugāravena gaṇaṃ.</gatha>
    <hangnum nr="363"/>
    <gatha type="1"> ‘‘Yadi rūpinī bhaveyya, paññā me vasumatīpi <note>[vasumatī (sī. ka.) vasupatīnaṃ (syā.)]</note> na sameyya;</gatha>
    <gatha type="last">Anomadassissa <note>[anomadassi (?)]</note> bhagavato, phalametaṃ ñāṇathavanāya.</gatha>
    <hangnum nr="364"/>
    <gatha type="1"> ‘‘Pavattitaṃ dhammacakkaṃ, sakyaputtena tādinā;</gatha>
    <gatha type="last">Anuvattemahaṃ sammā, ñāṇathavanāyidaṃ phalaṃ.</gatha>
    <hangnum nr="365"/>
    <gatha type="1"> ‘‘Mā me kadāci pāpiccho, kusīto hīnavīriyo;</gatha>
    <gatha type="last">Appassuto anādaro <note>[anācāro (sabbattha) theragā. 987 passitabbā]</note>, sameto ahu katthaci.</gatha>
    <hangnum nr="366"/>
    <gatha type="1"> ‘‘Bahussuto ca medhāvī, sīlesu susamāhito;</gatha>
    <gatha type="last">Cetosamathānuyutto, api muddhani tiṭṭhatu.</gatha>
    <hangnum nr="367"/>
    <gatha type="1"> ‘‘Taṃ vo vadāmi bhaddante, yāvantettha samāgatā;</gatha>
    <gatha type="last">Appicchā hotha santuṭṭhā, jhāyī jhānaratā sadā.</gatha>
    <hangnum nr="368"/>
    <gatha type="1"> ‘‘Yamahaṃ  paṭhamaṃ disvā, virajo vimalo ahuṃ;</gatha>
    <gatha type="last">So me ācariyo dhīro, assaji nāma sāvako.</gatha>
    <hangnum nr="369"/>
    <gatha type="1"> ‘‘Tassāhaṃ vāhasā ajja, dhammasenāpatī ahuṃ;</gatha>
    <gatha type="last">Sabbattha pāramiṃ patvā, viharāmi anāsavo.</gatha>
    <hangnum nr="370"/>
    <gatha type="1"> ‘‘Yo me ācariyo āsi, assaji nāma sāvako;</gatha>
    <gatha type="last">Yassaṃ disāyaṃ vasati, ussīsamhi karomahaṃ.</gatha>
    <hangnum nr="371"/>
    <gatha type="1"> ‘‘Mama kammaṃ saritvāna, gotamo sakyapuṅgavo;</gatha>
    <gatha type="last">Bhikkhusaṅghe nisīditvā, aggaṭṭhāne ṭhapesi maṃ.</gatha>
    <hangnum nr="372"/>
    <gatha type="1">
      <note>[imā dve gāthāyo syāmapotthake na santi]</note>
    </gatha>
    <paragraph>Kilesā jhāpitā mayhaṃ, bhavā sabbe samūhatā.</paragraph>
    <gatha type="last">Nāgova bandhanaṃ chetvā, viharāmi anāsavo.</gatha>
    <hangnum nr="373"/>
    <gatha type="1"> ‘‘Svāgataṃ vata me āsi, buddhaseṭṭhassa santike;</gatha>
    <gatha type="last">Tisso vijjā anuppattā, kataṃ buddhassa sāsanaṃ <note>[imā dve gāthāro syāmapotthake na santi]</note>.</gatha>
    <hangnum nr="374"/>
    <gatha type="1"> ‘‘Paṭisambhidā  catasso <note>[catasso ca (sī.)]</note>, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā sāriputto thero imā gāthāyo</paragraph>
    <paragraph>Abhāsitthāti.</paragraph>
    <centered>Sāriputtattherassāpadānaṃ paṭhamaṃ.</centered>
    <subhead>3-2. Mahāmoggallānattheraapadānaṃ</subhead>
    <hangnum nr="375"/>
    <gatha type="1"> ‘‘Anomadassī bhagavā, lokajeṭṭho narāsabho;</gatha>
    <gatha type="last">Vihāsi himavantamhi, devasaṅghapurakkhato.</gatha>
    <hangnum nr="376"/>
    <gatha type="1"> ‘‘Varuṇo nāma nāmena, nāgarājā ahaṃ tadā;</gatha>
    <gatha type="last">Kāmarūpī vikubbāmi, mahodadhinivāsahaṃ.</gatha>
    <hangnum nr="377"/>
    <gatha type="1"> ‘‘Saṅgaṇiyaṃ  gaṇaṃ hitvā, tūriyaṃ paṭṭhapesahaṃ;</gatha>
    <gatha type="last">Sambuddhaṃ parivāretvā, vādesuṃ accharā tadā.</gatha>
    <hangnum nr="378"/>
    <gatha type="1"> ‘‘Vajjamānesu  tūresu, devā tūrāni <note>[turiyesu, devā turiyāni (sī. syā.)]</note> vajjayuṃ;</gatha>
    <gatha type="last">Ubhinnaṃ saddaṃ sutvāna, buddhopi sampabujjhatha.</gatha>
    <hangnum nr="379"/>
    <gatha type="1"> ‘‘Nimantetvāna sambuddhaṃ, sakaṃ bhavanupāgamiṃ;</gatha>
    <gatha type="last">Āsanaṃ paññapetvāna, kālamārocayiṃ ahaṃ.</gatha>
    <hangnum nr="380"/>
    <gatha type="1"> ‘‘Khīṇāsavasahassehi, parivuto lokanāyako;</gatha>
    <gatha type="last">Obhāsento disā sabbā, bhavanaṃ me upāgami.</gatha>
    <hangnum nr="381"/>
    <gatha type="1"> ‘‘Upaviṭṭhaṃ  mahāvīraṃ, devadevaṃ narāsabhaṃ;</gatha>
    <gatha type="last">Sabhikkhusaṅghaṃ tappesiṃ <note>[santappesiṃ (syā.), tappemi (ka.)]</note>, annapānenahaṃ tadā.</gatha>
    <hangnum nr="382"/>
    <gatha type="1"> ‘‘Anumodi mahāvīro, sayambhū aggapuggalo;</gatha>
    <gatha type="last">Bhikkhusaṅghe nisīditvā, imā gāthā abhāsatha.</gatha>
    <hangnum nr="383"/>
    <gatha type="1"> ‘‘‘Yo so <note>[yaṃ so (ka.)]</note> saṅghaṃ apūjesi, buddhañca lokanāyakaṃ;</gatha>
    <gatha type="last">Tena cittappasādena, devalokaṃ gamissati.</gatha>
    <hangnum nr="384"/>
    <gatha type="1"> ‘‘‘Sattasattatikkhattuñca, devarajjaṃ karissati;</gatha>
    <gatha type="last">Pathabyā rajjaṃ aṭṭhasataṃ, vasudhaṃ āvasissati.</gatha>
    <hangnum nr="385"/>
    <gatha type="1"> ‘‘‘Pañcapaññāsakkhattuñca, cakkavattī bhavissati;</gatha>
    <gatha type="last">Bhogā asaṅkhiyā tassa, uppajjissanti tāvade.</gatha>
    <hangnum nr="386"/>
    <gatha type="1"> ‘‘‘Aparimeyye  ito kappe, okkākakulasambhavo;</gatha>
    <gatha type="last">Gotamo nāma gottena <note>[nāmena (sī.)]</note>, satthā loke bhavissati.</gatha>
    <hangnum nr="387"/>
    <gatha type="1"> ‘‘‘Nirayā  so cavitvāna, manussataṃ gamissati;</gatha>
    <gatha type="last">Kolito nāma nāmena, brahmabandhu bhavissati.</gatha>
    <hangnum nr="388"/>
    <gatha type="1"> ‘‘‘So pacchā pabbajitvāna, kusalamūlena codito;</gatha>
    <gatha type="last">Gotamassa bhagavato, dutiyo hessati sāvako.</gatha>
    <hangnum nr="389"/>
    <gatha type="1"> ‘‘‘Āraddhavīriyo pahitatto, iddhiyā pāramiṃ gato;</gatha>
    <gatha type="last">Sabbāsave pariññāya, nibbāyissatināsavo’.</gatha>
    <hangnum nr="390"/>
    <gatha type="1"> ‘‘Pāpamittopanissāya, kāmarāgavasaṃ gato;</gatha>
    <gatha type="last">Mātaraṃ pitarañcāpi, ghātayiṃ duṭṭhamānaso.</gatha>
    <hangnum nr="391"/>
    <gatha type="1"> ‘‘Yaṃ  yaṃ yonupapajjāmi, nirayaṃ atha mānusaṃ;</gatha>
    <gatha type="last">Pāpakammasamaṅgitā, bhinnasīso marāmahaṃ.</gatha>
    <hangnum nr="392"/>
    <gatha type="1"> ‘‘Idaṃ pacchimakaṃ mayhaṃ, carimo vattate bhavo;</gatha>
    <gatha type="last">Idhāpi ediso mayhaṃ, maraṇakāle bhavissati.</gatha>
    <hangnum nr="393"/>
    <gatha type="1"> ‘‘Pavivekamanuyutto, samādhibhāvanārato;</gatha>
    <gatha type="last">Sabbāsave pariññāya, viharāmi anāsavo.</gatha>
    <hangnum nr="394"/>
    <gatha type="1"> ‘‘Dharaṇimpi sugambhīraṃ, bahalaṃ duppadhaṃsiyaṃ;</gatha>
    <gatha type="last">Vāmaṅguṭṭhena khobheyyaṃ, iddhiyā pāramiṃ gato.</gatha>
    <hangnum nr="395"/>
    <gatha type="1"> ‘‘Asmimānaṃ na passāmi, māno mayhaṃ na vijjati;</gatha>
    <gatha type="last">Sāmaṇere upādāya, garucittaṃ karomahaṃ.</gatha>
    <hangnum nr="396"/>
    <gatha type="1"> ‘‘Aparimeyye ito kappe, yaṃ kammamabhinīhariṃ;</gatha>
    <gatha type="last">Tāhaṃ bhūmimanuppatto, pattomhi āsavakkhayaṃ.</gatha>
    <hangnum nr="397"/>
    <gatha type="1"> ‘‘Paṭisambhidā  catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā mahāmoggallāno thero imā gāthāyo abhāsitthāti.</paragraph>
    <centered>Mahāmoggallānattherassāpadānaṃ dutiyaṃ.</centered>
    <subhead>3-3. Mahākassapattheraapadānaṃ</subhead>
    <hangnum nr="398"/>
    <gatha type="1"> ‘‘Padumuttarassa  bhagavato, lokajeṭṭhassa tādino;</gatha>
    <gatha type="last">Nibbute lokanāthamhi, pūjaṃ kubbanti satthuno.</gatha>
    <hangnum nr="399"/>
    <gatha type="1"> ‘‘Udaggacittā janatā, āmoditapamoditā;</gatha>
    <gatha type="last">Tesu saṃvegajātesu, pīti me udapajjatha.</gatha>
    <hangnum nr="400"/>
    <gatha type="1"> ‘‘Ñātimitte samānetvā, idaṃ vacanamabraviṃ;</gatha>
    <gatha type="last">Parinibbuto mahāvīro, handa pūjaṃ karomase.</gatha>
    <hangnum nr="401"/>
    <gatha type="1"> ‘‘Sādhūti te paṭissutvā, bhiyyo hāsaṃ janiṃsu me;</gatha>
    <gatha type="last">Buddhasmiṃ lokanāthamhi, kāhāma puññasañcayaṃ.</gatha>
    <hangnum nr="402"/>
    <gatha type="1"> ‘‘Agghiyaṃ  sukataṃ katvā, satahatthasamuggataṃ;</gatha>
    <gatha type="last">Diyaḍḍhahatthapatthaṭaṃ, vimānaṃ nabhamuggataṃ.</gatha>
    <hangnum nr="403"/>
    <gatha type="1"> ‘‘Katvāna hammiyaṃ tattha, tālapantīhi cittitaṃ;</gatha>
    <gatha type="last">Sakaṃ cittaṃ pasādetvā, cetiyaṃ pūjayuttamaṃ.</gatha>
    <hangnum nr="404"/>
    <gatha type="1"> ‘‘Aggikkhandhova  jalito, kiṃsuko iva <note>[sālarājāva (sī.)]</note> phullito;</gatha>
    <gatha type="last">Indalaṭṭhīva ākāse, obhāseti catuddisā.</gatha>
    <hangnum nr="405"/>
    <gatha type="1"> ‘‘Tattha cittaṃ pasādetvā, katvāna kusalaṃ bahuṃ;</gatha>
    <gatha type="last">Pubbakammaṃ saritvāna, tidasaṃ upapajjahaṃ.</gatha>
    <hangnum nr="406"/>
    <gatha type="1"> ‘‘Sahassayuttaṃ  hayavāhiṃ, dibbayānamadhiṭṭhito;</gatha>
    <gatha type="last">Ubbiddhaṃ bhavanaṃ mayhaṃ, sattabhūmaṃ samuggataṃ.</gatha>
    <hangnum nr="407"/>
    <gatha type="1"> ‘‘Kūṭāgārasahassāni, sabbasoṇṇamayā ahuṃ;</gatha>
    <gatha type="last">Jalanti sakatejena, disā sabbā pabhāsayaṃ.</gatha>
    <hangnum nr="408"/>
    <gatha type="1"> ‘‘Santi aññepi niyyūhā, lohitaṅgamayā tadā;</gatha>
    <gatha type="last">Tepi jotanti ābhāya, samantā caturo disā.</gatha>
    <hangnum nr="409"/>
    <gatha type="1"> ‘‘Puññakammābhinibbattā, kūṭāgārā sunimmitā;</gatha>
    <gatha type="last">Maṇimayāpi jotanti, disā dasa <note>[disodisaṃ (syā.)]</note> samantato.</gatha>
    <hangnum nr="410"/>
    <gatha type="1"> ‘‘Tesaṃ ujjotamānānaṃ, obhāso vipulo ahu;</gatha>
    <gatha type="last">Sabbe deve abhibhomi, puññakammassidaṃ phalaṃ.</gatha>
    <hangnum nr="411"/>
    <gatha type="1"> ‘‘Saṭṭhikappasahassamhi , ubbiddho nāma khattiyo;</gatha>
    <gatha type="last">Cāturanto vijitāvī, pathaviṃ āvasiṃ ahaṃ.</gatha>
    <hangnum nr="412"/>
    <gatha type="1"> ‘‘Tatheva bhaddake kappe, tiṃsakkhattuṃ ahosahaṃ;</gatha>
    <gatha type="last">Sakakammābhiraddhomhi, cakkavattī mahabbalo.</gatha>
    <hangnum nr="413"/>
    <gatha type="1"> ‘‘Sattaratanasampanno, catudīpamhi issaro;</gatha>
    <gatha type="last">Tatthāpi bhavanaṃ mayhaṃ, indalaṭṭhīva uggataṃ.</gatha>
    <hangnum nr="414"/>
    <gatha type="1"> ‘‘Āyāmato  catubbīsaṃ, vitthārena ca dvādasa;</gatha>
    <gatha type="last">Rammaṇaṃ <note>[rammakaṃ (sī. syā.)]</note> nāma nagaraṃ, daḷhapākāratoraṇaṃ.</gatha>
    <hangnum nr="415"/>
    <gatha type="1"> ‘‘Āyāmato pañcasataṃ, vitthārena tadaḍḍhakaṃ;</gatha>
    <gatha type="last">Ākiṇṇaṃ janakāyehi, tidasānaṃ puraṃ viya.</gatha>
    <hangnum nr="416"/>
    <gatha type="1"> ‘‘Yathā sūcighare sūcī, pakkhittā paṇṇavīsati;</gatha>
    <gatha type="last">Aññamaññaṃ paghaṭṭenti, ākiṇṇaṃ hoti laṅkataṃ <note>[taṃ tadā (sī.), satatā (syā.), saṅkaraṃ (?)]</note>.</gatha>
    <hangnum nr="417"/>
    <gatha type="1"> ‘‘Evampi nagaraṃ mayhaṃ, hatthissarathasaṃkulaṃ;</gatha>
    <gatha type="last">Manussehi sadākiṇṇaṃ, rammaṇaṃ nagaruttamaṃ.</gatha>
    <hangnum nr="418"/>
    <gatha type="1"> ‘‘Tattha bhutvā pivitvā ca, puna devattanaṃ gato <note>[punapi devataṅgato (ka.)]</note>.</gatha>
    <gatha type="last">Bhave pacchimake mayhaṃ, ahosi kulasampadā.</gatha>
    <hangnum nr="419"/>
    <gatha type="1"> ‘‘Brāhmaññakulasambhūto , mahāratanasañcayo;</gatha>
    <gatha type="last">Asītikoṭiyo hitvā, hiraññassāpi pabbajiṃ.</gatha>
    <hangnum nr="420"/>
    <gatha type="1"> ‘‘Paṭisambhidā catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā mahākassapo thero imā gāthāyo abhāsitthāti.</paragraph>
    <centered>Mahākassapattherassāpadānaṃ tatiyaṃ.</centered>
    <subhead>3-4. Anuruddhattheraapadānaṃ</subhead>
    <hangnum nr="421"/>
    <gatha type="1"> ‘‘Sumedhaṃ  bhagavantāhaṃ, lokajeṭṭhaṃ narāsabhaṃ;</gatha>
    <gatha type="last">Vūpakaṭṭhaṃ viharantaṃ, addasaṃ lokanāyakaṃ.</gatha>
    <hangnum nr="422"/>
    <gatha type="1"> ‘‘Upagantvāna sambuddhaṃ, sumedhaṃ lokanāyakaṃ;</gatha>
    <gatha type="last">Añjaliṃ paggahetvāna, buddhaseṭṭhamayācahaṃ.</gatha>
    <hangnum nr="423"/>
    <gatha type="1"> ‘‘Anukampa  mahāvīra, lokajeṭṭha narāsabha;</gatha>
    <gatha type="last">Padīpaṃ te padassāmi, rukkhamūlamhi jhāyato.</gatha>
    <hangnum nr="424"/>
    <gatha type="1"> ‘‘Adhivāsesi so dhīro, sayambhū vadataṃ varo;</gatha>
    <gatha type="last">Dumesu vinivijjhitvā, yantaṃ yojiyahaṃ tadā.</gatha>
    <hangnum nr="425"/>
    <gatha type="1"> ‘‘Sahassavaṭṭiṃ  pādāsiṃ, buddhassa lokabandhuno;</gatha>
    <gatha type="last">Sattāhaṃ pajjalitvāna, dīpā vūpasamiṃsu me.</gatha>
    <hangnum nr="426"/>
    <gatha type="1"> ‘‘Tena cittappasādena, cetanāpaṇidhīhi ca;</gatha>
    <gatha type="last">Jahitvā mānusaṃ dehaṃ, vimānamupapajjahaṃ.</gatha>
    <hangnum nr="427"/>
    <gatha type="1"> ‘‘Upapannassa devattaṃ, byamhaṃ āsi sunimmitaṃ;</gatha>
    <gatha type="last">Samantato pajjalati, dīpadānassidaṃ phalaṃ.</gatha>
    <hangnum nr="428"/>
    <gatha type="1"> ‘‘Samantā  yojanasataṃ, virocesimahaṃ tadā;</gatha>
    <gatha type="last">Sabbe deve abhibhomi, dīpadānassidaṃ phalaṃ.</gatha>
    <hangnum nr="429"/>
    <gatha type="1"> ‘‘Tiṃsakappāni  devindo, devarajjamakārayiṃ;</gatha>
    <gatha type="last">Na maṃ kecītimaññanti, dīpadānassidaṃ phalaṃ.</gatha>
    <hangnum nr="430"/>
    <gatha type="1"> ‘‘Aṭṭhavīsatikkhattuñca, cakkavattī ahosahaṃ;</gatha>
    <gatha type="last">Divā rattiñca passāmi, samantā yojanaṃ tadā.</gatha>
    <hangnum nr="431"/>
    <gatha type="1"> ‘‘Sahassalokaṃ ñāṇena, passāmi satthu sāsane;</gatha>
    <gatha type="last">Dibbacakkhumanuppatto, dīpadānassidaṃ phalaṃ.</gatha>
    <hangnum nr="432"/>
    <gatha type="1"> ‘‘Sumedho nāma sambuddho, tiṃsakappasahassito;</gatha>
    <gatha type="last">Tassa dīpo mayā dinno, vippasannena cetasā.</gatha>
    <hangnum nr="433"/>
    <gatha type="1"> ‘‘Paṭisambhidā catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā anuruddho thero imā gāthāyo abhāsitthāti.</paragraph>
    <centered>Anuruddhattherassāpadānaṃ catutthaṃ.</centered>
    <subhead>3-5. Puṇṇamantāṇiputtattheraapadānaṃ</subhead>
    <hangnum nr="434"/>
    <gatha type="1"> ‘‘Ajjhāyako mantadharo, tiṇṇaṃ vedāna pāragū;</gatha>
    <gatha type="last">Purakkhatomhi sissehi, upagacchiṃ naruttamaṃ.</gatha>
    <hangnum nr="435"/>
    <gatha type="1"> ‘‘Padumuttaro  lokavidū, āhutīnaṃ paṭiggaho;</gatha>
    <gatha type="last">Mama kammaṃ pakittesi, saṅkhittena mahāmuni.</gatha>
    <hangnum nr="436"/>
    <gatha type="1"> ‘‘Tāhaṃ  dhammaṃ suṇitvāna, abhivādetvāna satthuno;</gatha>
    <gatha type="last">Añjaliṃ paggahetvāna, pakkamiṃ <note>[pakkāmiṃ (sī. syā.)]</note> dakkhiṇāmukho.</gatha>
    <hangnum nr="437"/>
    <gatha type="1"> ‘‘Saṅkhittena  suṇitvāna, vitthārena abhāsayiṃ <note>[adesayiṃ (sī. syā.)]</note>;</gatha>
    <gatha type="2">Sabbe sissā attamanā, sutvāna mama bhāsato;</gatha>
    <gatha type="last">Sakaṃ diṭṭhiṃ vinodetvā, buddhe cittaṃ pasādayuṃ.</gatha>
    <hangnum nr="438"/>
    <gatha type="1"> ‘‘Saṅkhittenapi desemi, vitthārena tathevahaṃ <note>[desesiṃ vitthārenapi bhāsayiṃ (ka.)]</note>;</gatha>
    <gatha type="2">Abhidhammanayaññūhaṃ , kathāvatthuvisuddhiyā;</gatha>
    <gatha type="last">Sabbesaṃ viññāpetvāna, viharāmi anāsavo.</gatha>
    <hangnum nr="439"/>
    <gatha type="1"> ‘‘Ito pañcasate kappe, caturo suppakāsakā;</gatha>
    <gatha type="last">Sattaratanasampannā, catudīpamhi issarā.</gatha>
    <hangnum nr="440"/>
    <gatha type="1"> ‘‘Paṭisambhidā catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā puṇṇo mantāṇiputto thero imā gāthāyo abhāsitthāti.</paragraph>
    <centered>Puṇṇamantāṇiputtattherassāpadānaṃ pañcamaṃ.</centered>
    <subhead>3-6. Upālittheraapadānaṃ</subhead>
    <hangnum nr="441"/>
    <gatha type="1"> ‘‘Nagare haṃsavatiyā, sujāto nāma brāhmaṇo;</gatha>
    <gatha type="last">Asītikoṭinicayo, pahūtadhanadhaññavā.</gatha>
    <hangnum nr="442"/>
    <gatha type="1"> ‘‘Ajjhāyako mantadharo, tiṇṇaṃ vedāna pāragū;</gatha>
    <gatha type="last">Lakkhaṇe itihāse ca, sadhamme pāramiṃ gato.</gatha>
    <hangnum nr="443"/>
    <gatha type="1"> ‘‘Paribbājā  ekasikhā <note>[ekabhikkhā (ka.)]</note>, gotamā</gatha>
    <paragraph>Buddhasāvakā <note>[sabbatthapi evameva dissati]</note>.</paragraph>
    <gatha type="last">Carakā tāpasā ceva, caranti mahiyā tadā.</gatha>
    <hangnum nr="444"/>
    <gatha type="1"> ‘‘Tepi maṃ parivārenti, brāhmaṇo vissuto iti;</gatha>
    <gatha type="last">Bahujjano maṃ pūjeti, nāhaṃ pūjemi kiñcanaṃ.</gatha>
    <hangnum nr="445"/>
    <gatha type="1"> ‘‘Pūjārahaṃ  na passāmi, mānatthaddho ahaṃ tadā;</gatha>
    <gatha type="last">Buddhoti vacanaṃ natthi, tāva nuppajjate jino.</gatha>
    <hangnum nr="446"/>
    <gatha type="1"> ‘‘Accayena  ahorattaṃ, padumuttaranāmako <note>[nāyako (sī. syā.)]</note>;</gatha>
    <gatha type="last">Sabbaṃ tamaṃ vinodetvā, loke uppajji cakkhumā.</gatha>
    <hangnum nr="447"/>
    <gatha type="1"> ‘‘Vitthārike bāhujaññe, puthubhūte ca sāsane;</gatha>
    <gatha type="last">Upāgami tadā buddho, nagaraṃ haṃsasavhayaṃ.</gatha>
    <hangnum nr="448"/>
    <gatha type="1"> ‘‘Pitu atthāya  so buddho, dhammaṃ desesi cakkhumā;</gatha>
    <gatha type="last">Tena kālena parisā, samantā yojanaṃ tadā.</gatha>
    <hangnum nr="449"/>
    <gatha type="1"> ‘‘Sammato manujānaṃ so, sunando nāma tāpaso;</gatha>
    <gatha type="last">Yāvatā buddhaparisā, pupphehacchādayī tadā.</gatha>
    <hangnum nr="450"/>
    <gatha type="1"> ‘‘Catusaccaṃ pakāsente, seṭṭhe ca <note>[heṭṭhā ca (ka.)]</note> pupphamaṇḍape;</gatha>
    <gatha type="last">Koṭisatasahassānaṃ, dhammābhisamayo ahu.</gatha>
    <hangnum nr="451"/>
    <gatha type="1"> ‘‘Sattarattindivaṃ buddho, vassetvā dhammavuṭṭhiyo;</gatha>
    <gatha type="last">Aṭṭhame divase patte, sunandaṃ kittayī jino.</gatha>
    <hangnum nr="452"/>
    <gatha type="1"> ‘‘Devaloke manusse vā, saṃsaranto ayaṃ bhave;</gatha>
    <gatha type="last">Sabbesaṃ pavaro hutvā, bhavesu saṃsarissati.</gatha>
    <hangnum nr="453"/>
    <gatha type="1"> ‘‘Kappasatasahassamhi , okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="454"/>
    <gatha type="1"> ‘‘Tassa dhammesu dāyādo, oraso dhammanimmito;</gatha>
    <gatha type="last">Mantāṇiputto puṇṇoti, hessati satthu sāvako.</gatha>
    <hangnum nr="455"/>
    <gatha type="1"> ‘‘Evaṃ kittayi sambuddho, sunandaṃ tāpasaṃ tadā;</gatha>
    <gatha type="last">Hāsayanto janaṃ sabbaṃ, dassayanto sakaṃ balaṃ.</gatha>
    <hangnum nr="456"/>
    <gatha type="1"> ‘‘Katañjalī namassanti, sunandaṃ tāpasaṃ janā;</gatha>
    <gatha type="last">Buddhe kāraṃ karitvāna, sodhesi gatimattano.</gatha>
    <hangnum nr="457"/>
    <gatha type="1"> ‘‘Tattha me ahu saṅkappo, sutvāna munino vacaṃ;</gatha>
    <gatha type="last">Ahampi kāraṃ kassāmi, yathā passāmi gotamaṃ.</gatha>
    <hangnum nr="458"/>
    <gatha type="1"> ‘‘Evāhaṃ  cintayitvāna, kiriyaṃ cintayiṃ mama;</gatha>
    <gatha type="last">Kyāhaṃ kammaṃ ācarāmi, puññakkhette anuttare.</gatha>
    <hangnum nr="459"/>
    <gatha type="1"> ‘‘Ayañca pāṭhiko bhikkhu, sabbapāṭhissa sāsane;</gatha>
    <gatha type="last">Vinaye agganikkhitto, taṃ ṭhānaṃ patthaye ahaṃ.</gatha>
    <hangnum nr="460"/>
    <gatha type="1"> ‘‘Idaṃ  me amitaṃ bhogaṃ, akkhobhaṃ sāgarūpamaṃ;</gatha>
    <gatha type="last">Tena bhogena buddhassa, ārāmaṃ māpaye ahaṃ.</gatha>
    <hangnum nr="461"/>
    <gatha type="1"> ‘‘Sobhanaṃ nāma ārāmaṃ, nagarassa puratthato;</gatha>
    <gatha type="last">Kiṇitvā <note>[kītvā (sī.), kitvā (ka.)]</note> satasahassena, saṅghārāmaṃ amāpayiṃ.</gatha>
    <hangnum nr="462"/>
    <gatha type="1"> ‘‘Kūṭāgāre  ca pāsāde, maṇḍape hammiye guhā;</gatha>
    <gatha type="last">Caṅkame sukate katvā, saṅghārāmaṃ amāpayiṃ.</gatha>
    <hangnum nr="463"/>
    <gatha type="1"> ‘‘Jantāgharaṃ  aggisālaṃ, atho udakamāḷakaṃ;</gatha>
    <gatha type="last">Nhānagharaṃ māpayitvā, bhikkhusaṅghassadāsahaṃ.</gatha>
    <hangnum nr="464"/>
    <gatha type="1"> ‘‘Āsandiyo pīṭhake ca, paribhoge ca bhājane;</gatha>
    <gatha type="last">Ārāmikañca bhesajjaṃ, sabbametaṃ adāsahaṃ.</gatha>
    <hangnum nr="465"/>
    <gatha type="1"> ‘‘Ārakkhaṃ paṭṭhapetvāna, pākāraṃ kārayiṃ daḷhaṃ;</gatha>
    <gatha type="last">Mā naṃ koci viheṭhesi, santacittāna tādinaṃ.</gatha>
    <hangnum nr="466"/>
    <gatha type="1"> ‘‘Satasahassenāvāsaṃ <note>[āvāsaṃ satasahassena (sī.), āvāse satasahasse (syā.)]</note>, saṅghārāme amāpayiṃ;</gatha>
    <gatha type="last">Vepullaṃ taṃ māpayitvā <note>[vepullataṃ pāpayitvā (sī.)]</note>, sambuddhaṃ upanāmayiṃ.</gatha>
    <hangnum nr="467"/>
    <gatha type="1"> ‘‘Niṭṭhāpito mayārāmo, sampaṭiccha tuvaṃ muni;</gatha>
    <gatha type="last">Niyyādessāmi taṃ vīra <note>[te vīra (sī.), taṃ dhīra (syā.)]</note>, adhivāsehi cakkhuma.</gatha>
    <hangnum nr="468"/>
    <gatha type="1"> ‘‘Padumuttaro lokavidū, āhutīnaṃ paṭiggaho;</gatha>
    <gatha type="last">Mama saṅkappamaññāya, adhivāsesi nāyako.</gatha>
    <hangnum nr="469"/>
    <gatha type="1"> ‘‘Adhivāsanamaññāya, sabbaññussa mahesino;</gatha>
    <gatha type="last">Bhojanaṃ paṭiyādetvā, kālamārocayiṃ ahaṃ.</gatha>
    <hangnum nr="470"/>
    <gatha type="1"> ‘‘Ārocitamhi kālamhi, padumuttaranāyako;</gatha>
    <gatha type="last">Khīṇāsavasahassehi, ārāmaṃ me upāgami.</gatha>
    <hangnum nr="471"/>
    <gatha type="1"> ‘‘Nisinnaṃ  kālamaññāya, annapānena tappayiṃ;</gatha>
    <gatha type="last">Bhuttāviṃ kālamaññāya, idaṃ vacanamabraviṃ.</gatha>
    <hangnum nr="472"/>
    <gatha type="1"> ‘‘Kīto satasahassena, tattakeneva kārito;</gatha>
    <gatha type="last">Sobhano nāma ārāmo, sampaṭiccha tuvaṃ muni.</gatha>
    <hangnum nr="473"/>
    <gatha type="1"> ‘‘Iminārāmadānena , cetanāpaṇidhīhi ca;</gatha>
    <gatha type="last">Bhave nibbattamānohaṃ, labhāmi mama patthitaṃ.</gatha>
    <hangnum nr="474"/>
    <gatha type="1"> ‘‘Paṭiggahetvā  sambuddho, saṅghārāmaṃ sumāpitaṃ;</gatha>
    <gatha type="last">Bhikkhusaṅghe nisīditvā, idaṃ vacanamabravi.</gatha>
    <hangnum nr="475"/>
    <gatha type="1"> ‘‘Yo so buddhassa pādāsi, saṅghārāmaṃ sumāpitaṃ;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="476"/>
    <gatha type="1"> ‘‘Hatthī  assā rathā pattī, senā ca caturaṅginī;</gatha>
    <gatha type="last">Parivāressantimaṃ niccaṃ, saṅghārāmassidaṃ phalaṃ.</gatha>
    <hangnum nr="477"/>
    <gatha type="1"> ‘‘Saṭṭhi tūrasahassāni <note>[turiyasahassāni (sī. syā.)]</note>, bheriyo samalaṅkatā;</gatha>
    <gatha type="last">Parivāressantimaṃ niccaṃ, saṅghārāmassidaṃ phalaṃ.</gatha>
    <hangnum nr="478"/>
    <gatha type="1"> ‘‘Chaḷasītisahassāni, nāriyo samalaṅkatā;</gatha>
    <gatha type="last">Vicittavatthābharaṇā, āmuttamaṇikuṇḍalā.</gatha>
    <hangnum nr="479"/>
    <gatha type="1"> ‘‘Aḷārapamhā hasulā, susaññā tanumajjhimā;</gatha>
    <gatha type="last">Parivāressantimaṃ niccaṃ, saṅghārāmassidaṃ phalaṃ.</gatha>
    <hangnum nr="480"/>
    <gatha type="1"> ‘‘Tiṃsakappasahassāni, devaloke ramissati;</gatha>
    <gatha type="last">Sahassakkhattuṃ devindo, devarajjaṃ karissati.</gatha>
    <hangnum nr="481"/>
    <gatha type="1"> ‘‘Devarājena pattabbaṃ, sabbaṃ paṭilabhissati;</gatha>
    <gatha type="last">Anūnabhogo hutvāna, devarajjaṃ karissati.</gatha>
    <hangnum nr="482"/>
    <gatha type="1"> ‘‘Sahassakkhattuṃ cakkavattī, rājā raṭṭhe bhavissati;</gatha>
    <gatha type="last">Pathabyā rajjaṃ vipulaṃ, gaṇanāto asaṅkhiyaṃ.</gatha>
    <hangnum nr="483"/>
    <gatha type="1"> ‘‘Kappasatasahassamhi , okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="484"/>
    <gatha type="1"> ‘‘Tassa  dhammesu dāyādo, oraso dhammanimmito;</gatha>
    <gatha type="last">Upāli nāma nāmena, hessati satthu sāvako.</gatha>
    <hangnum nr="485"/>
    <gatha type="1"> ‘‘Vinaye pāramiṃ patvā, ṭhānāṭhāne ca kovido;</gatha>
    <gatha type="last">Jinasāsanaṃ dhārento, viharissatināsavo.</gatha>
    <hangnum nr="486"/>
    <gatha type="1"> ‘‘Sabbametaṃ abhiññāya, gotamo sakyapuṅgavo;</gatha>
    <gatha type="last">Bhikkhusaṅghe nisīditvā, etadagge ṭhapessati.</gatha>
    <hangnum nr="487"/>
    <gatha type="1"> ‘‘Aparimeyyupādāya, patthemi tava sāsanaṃ;</gatha>
    <gatha type="last">So me attho anuppatto, sabbasaṃyojanakkhayo.</gatha>
    <hangnum nr="488"/>
    <gatha type="1"> ‘‘Yathā  sūlāvuto poso, rājadaṇḍena tajjito;</gatha>
    <gatha type="last">Sūle sātaṃ avindanto, parimuttiṃva icchati.</gatha>
    <hangnum nr="489"/>
    <gatha type="1"> ‘‘Tathevāhaṃ  mahāvīra, bhavadaṇḍena tajjito;</gatha>
    <gatha type="last">Kammasūlāvuto santo, pipāsāvedanaṭṭito.</gatha>
    <hangnum nr="490"/>
    <gatha type="1"> ‘‘Bhave sātaṃ na vindāmi, ḍayhanto tīhi aggibhi;</gatha>
    <gatha type="last">Parimuttiṃ gavesāmi, yathāpi rājadaṇḍito.</gatha>
    <hangnum nr="491"/>
    <gatha type="1"> ‘‘Yathā  visādo puriso, visena paripīḷito;</gatha>
    <gatha type="last">Agadaṃ so gaveseyya, visaghātāyupālanaṃ <note>[visaghātāyupāyanaṃ (syā. ka.)]</note>.</gatha>
    <hangnum nr="492"/>
    <gatha type="1"> ‘‘Gavesamāno passeyya, agadaṃ visaghātakaṃ;</gatha>
    <gatha type="last">Taṃ pivitvā sukhī assa, visamhā parimuttiyā.</gatha>
    <hangnum nr="493"/>
    <gatha type="1"> ‘‘Tathevāhaṃ mahāvīra, yathā visahato naro;</gatha>
    <gatha type="last">Sampīḷito avijjāya, saddhammāgadamesahaṃ.</gatha>
    <hangnum nr="494"/>
    <gatha type="1"> ‘‘Dhammāgadaṃ gavesanto, addakkhiṃ sakyasāsanaṃ;</gatha>
    <gatha type="last">Aggaṃ sabbosadhānaṃ taṃ, sabbasallavinodanaṃ.</gatha>
    <hangnum nr="495"/>
    <gatha type="1"> ‘‘Dhammosadhaṃ pivitvāna, visaṃ sabbaṃ samūhaniṃ;</gatha>
    <gatha type="last">Ajarāmaraṃ sītibhāvaṃ, nibbānaṃ phassayiṃ ahaṃ.</gatha>
    <hangnum nr="496"/>
    <gatha type="1"> ‘‘Yathā bhūtaṭṭito poso, bhūtaggāhena pīḷito;</gatha>
    <gatha type="last">Bhūtavejjaṃ gaveseyya, bhūtasmā parimuttiyā.</gatha>
    <hangnum nr="497"/>
    <gatha type="1"> ‘‘Gavesamāno  passeyya, bhūtavijjāsu kovidaṃ;</gatha>
    <gatha type="last">Tassa so vihane bhūtaṃ, samūlañca vināsaye.</gatha>
    <hangnum nr="498"/>
    <gatha type="1"> ‘‘Tathevāhaṃ  mahāvīra, tamaggāhena pīḷito;</gatha>
    <gatha type="last">Ñāṇālokaṃ gavesāmi, tamato parimuttiyā.</gatha>
    <hangnum nr="499"/>
    <gatha type="1"> ‘‘Athaddasaṃ sakyamuniṃ, kilesatamasodhanaṃ;</gatha>
    <gatha type="last">So me tamaṃ vinodesi, bhūtavejjova bhūtakaṃ.</gatha>
    <hangnum nr="500"/>
    <gatha type="1"> ‘‘Saṃsārasotaṃ sañchindiṃ, taṇhāsotaṃ nivārayiṃ;</gatha>
    <gatha type="last">Bhavaṃ ugghāṭayiṃ sabbaṃ, bhūtavejjova mūlato.</gatha>
    <hangnum nr="501"/>
    <gatha type="1"> ‘‘Garuḷo yathā opatati, pannagaṃ bhakkhamattano;</gatha>
    <gatha type="last">Samantā yojanasataṃ, vikkhobheti mahāsaraṃ.</gatha>
    <hangnum nr="502"/>
    <gatha type="1"> ‘‘Pannagaṃ  so gahetvāna, adhosīsaṃ viheṭhayaṃ;</gatha>
    <gatha type="last">Ādāya so pakkamati, yenakāmaṃ vihaṅgamo.</gatha>
    <hangnum nr="503"/>
    <gatha type="1"> ‘‘Tathevāhaṃ mahāvīra, yathāpi garuḷo balī;</gatha>
    <gatha type="last">Asaṅkhataṃ gavesanto, dose vikkhālayiṃ ahaṃ.</gatha>
    <hangnum nr="504"/>
    <gatha type="1"> ‘‘Diṭṭho ahaṃ dhammavaraṃ, santipadamanuttaraṃ;</gatha>
    <gatha type="last">Ādāya viharāmetaṃ, garuḷo pannagaṃ yathā.</gatha>
    <hangnum nr="505"/>
    <gatha type="1"> ‘‘Āsāvatī nāma latā, jātā cittalatāvane;</gatha>
    <gatha type="last">Tassā vassasahassena, ekaṃ nibbattate phalaṃ.</gatha>
    <hangnum nr="506"/>
    <gatha type="1"> ‘‘Taṃ  devā payirupāsanti, tāvadūraphale sati;</gatha>
    <gatha type="last">Devānaṃ sā piyā evaṃ, āsāvatī latuttamā.</gatha>
    <hangnum nr="507"/>
    <gatha type="1"> ‘‘Satasahassupādāya, tāhaṃ paricare muni;</gatha>
    <gatha type="last">Sāyaṃ pātaṃ namassāmi, devā āsāvatiṃ yathā.</gatha>
    <hangnum nr="508"/>
    <gatha type="1"> ‘‘Avañjhā pāricariyā, amoghā ca namassanā;</gatha>
    <gatha type="last">Dūrāgatampi maṃ santaṃ, khaṇoyaṃ na virādhayi.</gatha>
    <hangnum nr="509"/>
    <gatha type="1"> ‘‘Paṭisandhiṃ na passāmi, vicinanto bhave ahaṃ;</gatha>
    <gatha type="last">Nirūpadhi vippamutto <note>[vippayutto (ka.)]</note>, upasanto carāmahaṃ.</gatha>
    <hangnum nr="510"/>
    <gatha type="1"> ‘‘Yathāpi  padumaṃ nāma, sūriyaraṃsena pupphati;</gatha>
    <gatha type="last">Tathevāhaṃ mahāvīra, buddharaṃsena pupphito.</gatha>
    <hangnum nr="511"/>
    <gatha type="1"> ‘‘Yathā balākayonimhi, na vijjati pumo <note>[pumā (sī. syā.)]</note> sadā;</gatha>
    <gatha type="last">Meghesu gajjamānesu, gabbhaṃ gaṇhanti tā sadā.</gatha>
    <hangnum nr="512"/>
    <gatha type="1"> ‘‘Cirampi gabbhaṃ dhārenti, yāva megho na gajjati;</gatha>
    <gatha type="last">Bhārato parimuccanti, yadā megho pavassati.</gatha>
    <hangnum nr="513"/>
    <gatha type="1"> ‘‘Padumuttarabuddhassa , dhammameghena gajjato;</gatha>
    <gatha type="last">Saddena dhammameghassa, dhammagabbhaṃ agaṇhahaṃ.</gatha>
    <hangnum nr="514"/>
    <gatha type="1"> Satasahassupādāya, puññagabbhaṃ dharemahaṃ;</gatha>
    <gatha type="last">Nappamuccāmi bhārato, dhammamegho na gajjati.</gatha>
    <hangnum nr="515"/>
    <gatha type="1"> ‘‘Yadā tuvaṃ sakyamuni, ramme kapilavatthave;</gatha>
    <gatha type="last">Gajjasi dhammameghena, bhārato parimuccahaṃ.</gatha>
    <hangnum nr="516"/>
    <gatha type="1"> ‘‘Suññataṃ  animittañca, tathāppaṇihitampi ca;</gatha>
    <gatha type="last">Caturo ca phale sabbe, dhammevaṃ vijanayiṃ <note>[vijaṭayiṃ (ka.) balākānaṃ vijāyanūpamāya saṃsandetvā attho veditabbo]</note> ahaṃ.</gatha>
    <centered>Dutiyabhāṇavāraṃ.</centered>
    <hangnum nr="517"/>
    <gatha type="1"> ‘‘Aparimeyyupādāya, patthemi tava sāsanaṃ;</gatha>
    <gatha type="last">So me attho anuppatto, santipadamanuttaraṃ.</gatha>
    <hangnum nr="518"/>
    <gatha type="1"> ‘‘Vinaye  pāramiṃ patto, yathāpi pāṭhiko isi;</gatha>
    <gatha type="last">Na me samasamo atthi, dhāremi sāsanaṃ ahaṃ.</gatha>
    <hangnum nr="519"/>
    <gatha type="1"> ‘‘Vinaye khandhake cāpi, tikacchede ca pañcake <note>[pañcame (sī.)]</note>;</gatha>
    <gatha type="last">Ettha me vimati natthi, akkhare byañjanepi vā.</gatha>
    <hangnum nr="520"/>
    <gatha type="1"> ‘‘Niggahe paṭikamme ca, ṭhānāṭhāne ca kovido;</gatha>
    <gatha type="last">Osāraṇe vuṭṭhāpane, sabbattha pāramiṃ gato.</gatha>
    <hangnum nr="521"/>
    <gatha type="1"> ‘‘Vinaye khandhake vāpi, nikkhipitvā padaṃ ahaṃ;</gatha>
    <gatha type="last">Ubhato viniveṭhetvā, rasato osareyyahaṃ.</gatha>
    <hangnum nr="522"/>
    <gatha type="1"> ‘‘Niruttiyā  sukusalo, atthānatthe ca kovido;</gatha>
    <gatha type="last">Anaññātaṃ mayā natthi, ekaggo satthu sāsane.</gatha>
    <hangnum nr="523"/>
    <gatha type="1"> ‘‘Rūpadakkho <note>[rūparakkho (?) milindapañho dhammanagarādhikāre passitabbaṃ]</note> ahaṃ ajja, sakyaputtassa sāsane;</gatha>
    <gatha type="last">Kaṅkhaṃ sabbaṃ vinodemi, chindāmi sabbasaṃsayaṃ.</gatha>
    <hangnum nr="524"/>
    <gatha type="1"> ‘‘Padaṃ anupadañcāpi, akkharañcāpi byañjanaṃ;</gatha>
    <gatha type="last">Nidāne pariyosāne, sabbattha kovido ahaṃ.</gatha>
    <hangnum nr="525"/>
    <gatha type="1"> ‘‘Yathāpi rājā balavā, niggaṇhitvā parantape;</gatha>
    <gatha type="last">Vijinitvāna saṅgāmaṃ, nagaraṃ tattha māpaye.</gatha>
    <hangnum nr="526"/>
    <gatha type="1"> ‘‘Pākāraṃ parikhañcāpi, esikaṃ dvārakoṭṭhakaṃ;</gatha>
    <gatha type="last">Aṭṭālake ca vividhe, kāraye nagare bahū.</gatha>
    <hangnum nr="527"/>
    <gatha type="1"> ‘‘Siṅghāṭakaṃ caccarañca, suvibhattantarāpaṇaṃ;</gatha>
    <gatha type="last">Kārayeyya sabhaṃ tattha, atthānatthavinicchayaṃ.</gatha>
    <hangnum nr="528"/>
    <gatha type="1"> ‘‘Nigghātatthaṃ amittānaṃ, chiddāchiddañca jānituṃ;</gatha>
    <gatha type="last">Balakāyassa rakkhāya, senāpaccaṃ ṭhapeti <note>[thapesi (ka.)]</note> so.</gatha>
    <hangnum nr="529"/>
    <gatha type="1"> ‘‘Ārakkhatthāya  bhaṇḍassa, nidhānakusalaṃ naraṃ;</gatha>
    <gatha type="last">Mā me bhaṇḍaṃ vinassīti, bhaṇḍarakkhaṃ ṭhapeti so.</gatha>
    <hangnum nr="530"/>
    <gatha type="1"> ‘‘Mamatto <note>[māmako (sī.), samaggo (syā.)]</note></gatha>
    <paragraph>Hoti yo rañño, vuddhiṃ yassa ca icchati.</paragraph>
    <gatha type="last">Tassādhikaraṇaṃ deti, mittassa paṭipajjituṃ.</gatha>
    <hangnum nr="531"/>
    <gatha type="1"> ‘‘Uppātesu nimittesu, lakkhaṇesu ca kovidaṃ;</gatha>
    <gatha type="last">Ajjhāyakaṃ mantadharaṃ, porohicce ṭhapeti so.</gatha>
    <hangnum nr="532"/>
    <gatha type="1"> ‘‘Etehaṅgehi  sampanno, khattiyoti pavuccati;</gatha>
    <gatha type="last">Sadā rakkhanti rājānaṃ, cakkavākova dukkhitaṃ.</gatha>
    <hangnum nr="533"/>
    <gatha type="1"> ‘‘Tatheva tvaṃ mahāvīra, hatāmittova khattiyo;</gatha>
    <gatha type="last">Sadevakassa lokassa, dhammarājāti vuccati.</gatha>
    <hangnum nr="534"/>
    <gatha type="1"> ‘‘Titthiye nihanitvāna <note>[nīharitvāna (syā. ka.)]</note>, mārañcāpi sasenakaṃ;</gatha>
    <gatha type="last">Tamandhakāraṃ vidhamitvā, dhammanagaraṃ amāpayi.</gatha>
    <hangnum nr="535"/>
    <gatha type="1"> ‘‘Sīlaṃ  pākārakaṃ tattha, ñāṇaṃ te dvārakoṭṭhakaṃ;</gatha>
    <gatha type="last">Saddhā te esikā vīra, dvārapālo ca saṃvaro.</gatha>
    <hangnum nr="536"/>
    <gatha type="1"> ‘‘Satipaṭṭhānamaṭṭālaṃ, paññā te caccaraṃ mune;</gatha>
    <gatha type="last">Iddhipādañca siṅghāṭaṃ, dhammavīthi sumāpitā.</gatha>
    <hangnum nr="537"/>
    <gatha type="1"> ‘‘Suttantaṃ abhidhammañca, vinayañcāpi kevalaṃ;</gatha>
    <gatha type="last">Navaṅgaṃ buddhavacanaṃ, esā dhammasabhā tava.</gatha>
    <hangnum nr="538"/>
    <gatha type="1"> ‘‘Suññataṃ animittañca, vihārañcappaṇīhitaṃ;</gatha>
    <gatha type="last">Āneñjañca nirodho ca, esā dhammakuṭī tava.</gatha>
    <hangnum nr="539"/>
    <gatha type="1"> ‘‘Paññāya aggo nikkhitto <note>[agganikkhitto (sī.)]</note>, paṭibhāne ca kovido;</gatha>
    <gatha type="last">Sāriputtoti nāmena, dhammasenāpatī tava.</gatha>
    <hangnum nr="540"/>
    <gatha type="1"> ‘‘Cutūpapātakusalo, iddhiyā pāramiṃ gato;</gatha>
    <gatha type="last">Kolito nāma nāmena, porohicco tavaṃ mune.</gatha>
    <hangnum nr="541"/>
    <gatha type="1"> ‘‘Porāṇakavaṃsadharo, uggatejo durāsado;</gatha>
    <gatha type="last">Dhutavādīguṇenaggo, akkhadasso tavaṃ mune.</gatha>
    <hangnum nr="542"/>
    <gatha type="1"> ‘‘Bahussuto  dhammadharo, sabbapāṭhī ca sāsane;</gatha>
    <gatha type="last">Ānando nāma nāmena, dhammārakkho <note>[dhammarakkho (syā.)]</note> tavaṃ mune.</gatha>
    <hangnum nr="543"/>
    <gatha type="1"> ‘‘Ete  sabbe atikkamma, pamesi bhagavā mamaṃ;</gatha>
    <gatha type="last">Vinicchayaṃ me pādāsi, vinaye viññudesitaṃ.</gatha>
    <hangnum nr="544"/>
    <gatha type="1"> ‘‘Yo koci vinaye pañhaṃ, pucchati buddhasāvako;</gatha>
    <gatha type="last">Tattha me cintanā natthi, taññevatthaṃ kathemahaṃ.</gatha>
    <hangnum nr="545"/>
    <gatha type="1"> ‘‘Yāvatā buddhakhettamhi, ṭhapetvā taṃ mahāmuni;</gatha>
    <gatha type="last">Vinaye mādiso natthi, kuto bhiyyo bhavissati.</gatha>
    <hangnum nr="546"/>
    <gatha type="1"> ‘‘Bhikkhusaṅghe  nisīditvā, evaṃ gajjati gotamo;</gatha>
    <gatha type="last">Upālissa samo natthi, vinaye khandhakesu ca.</gatha>
    <hangnum nr="547"/>
    <gatha type="1"> ‘‘Yāvatā buddhabhaṇitaṃ, navaṅgaṃ satthusāsanaṃ;</gatha>
    <gatha type="last">Vinayogadhaṃ taṃ <note>[vinayogadhitaṃ (sī. aṭṭha.), vinaye kathitaṃ (syā.)]</note> sabbaṃ,</gatha>
    <paragraph>Vinayamūlapassino <note>[vinayaṃ mūlanti passato (sī.)]</note>.</paragraph>
    <hangnum nr="548"/>
    <gatha type="1"> ‘‘Mama  kammaṃ saritvāna, gotamo sakyapuṅgavo;</gatha>
    <gatha type="last">Bhikkhusaṅghe nisīditvā, etadagge ṭhapesi maṃ.</gatha>
    <hangnum nr="549"/>
    <gatha type="1"> ‘‘Satasahassupādāya, imaṃ ṭhānaṃ apatthayiṃ;</gatha>
    <gatha type="last">So me attho anuppatto, vinaye pāramiṃ gato.</gatha>
    <hangnum nr="550"/>
    <gatha type="1"> ‘‘Sakyānaṃ nandijanano, kappako āsahaṃ pure;</gatha>
    <gatha type="last">Vijahitvāna taṃ jātiṃ, putto jāto mahesino.</gatha>
    <hangnum nr="551"/>
    <gatha type="1"> ‘‘Ito dutiyake kappe, añjaso nāma khattiyo;</gatha>
    <gatha type="last">Anantatejo amitayaso, bhūmipālo mahaddhano.</gatha>
    <hangnum nr="552"/>
    <gatha type="1"> ‘‘Tassa  rañño ahaṃ putto, candano nāma khattiyo;</gatha>
    <gatha type="last">Jātimadenupatthaddho, yasabhogamadena ca.</gatha>
    <hangnum nr="553"/>
    <gatha type="1"> ‘‘Nāgasatasahassāni, sabbālaṅkārabhūsitā;</gatha>
    <gatha type="last">Tidhāpabhinnā mātaṅgā, parivārenti maṃ sadā.</gatha>
    <hangnum nr="554"/>
    <gatha type="1"> ‘‘Sabalehi paretohaṃ, uyyānaṃ gantukāmako;</gatha>
    <gatha type="last">Āruyha sirikaṃ nāgaṃ, nagarā nikkhamiṃ tadā.</gatha>
    <hangnum nr="555"/>
    <gatha type="1"> ‘‘Caraṇena ca sampanno, guttadvāro susaṃvuto;</gatha>
    <gatha type="last">Devalo nāma sambuddho, āgacchi purato mama.</gatha>
    <hangnum nr="556"/>
    <gatha type="1"> ‘‘Pesetvā sirikaṃ nāgaṃ, buddhaṃ āsādayiṃ tadā;</gatha>
    <gatha type="last">Tato sañjātakopo so <note>[jātakopova (syā.)]</note>, nāgo nuddharate padaṃ.</gatha>
    <hangnum nr="557"/>
    <gatha type="1"> ‘‘Nāgaṃ  ruṇṇamanaṃ <note>[ruṭṭhamanaṃ (pī. aṭṭha.), duṭṭhamanaṃ (sī. aṭṭha.), ruddhapadaṃ (?)]</note> disvā, buddhe kodhaṃ akāsahaṃ;</gatha>
    <gatha type="last">Vihesayitvā sambuddhaṃ, uyyānaṃ agamāsahaṃ.</gatha>
    <hangnum nr="558"/>
    <gatha type="1"> ‘‘Sātaṃ tattha na vindāmi, siro pajjalito yathā;</gatha>
    <gatha type="last">Pariḷāhena ḍayhāmi, macchova baḷisādako.</gatha>
    <hangnum nr="559"/>
    <gatha type="1"> ‘‘Sasāgarantā  pathavī, ādittā viya hoti me;</gatha>
    <gatha type="last">Pitu santikupāgamma, idaṃ vacanamabraviṃ.</gatha>
    <hangnum nr="560"/>
    <gatha type="1"> ‘‘Āsīvisaṃva kupitaṃ, aggikkhandhaṃva āgataṃ;</gatha>
    <gatha type="last">Mattaṃva kuñjaraṃ dantiṃ, yaṃ sayambhumasādayiṃ.</gatha>
    <hangnum nr="561"/>
    <gatha type="1"> ‘‘Āsādito  mayā buddho, ghoro uggatapo jino;</gatha>
    <gatha type="last">Purā sabbe vinassāma, khamāpessāma taṃ muniṃ.</gatha>
    <hangnum nr="562"/>
    <gatha type="1"> ‘‘No  ce taṃ nijjhāpessāma, attadantaṃ samāhitaṃ;</gatha>
    <gatha type="last">Orena sattadivasā, raṭṭhaṃ me vidhamissati.</gatha>
    <hangnum nr="563"/>
    <gatha type="1"> ‘‘Sumekhalo kosiyo ca, siggavo cāpi sattako <note>[sattuko (sī.)]</note>;</gatha>
    <gatha type="last">Āsādayitvā isayo, duggatā te saraṭṭhakā.</gatha>
    <hangnum nr="564"/>
    <gatha type="1"> ‘‘Yadā kuppanti isayo, saññatā brahmacārino;</gatha>
    <gatha type="last">Sadevakaṃ vināsenti, sasāgaraṃ sapabbataṃ.</gatha>
    <hangnum nr="565"/>
    <gatha type="1"> ‘‘Tiyojanasahassamhi, purise sannipātayiṃ;</gatha>
    <gatha type="last">Accayaṃ desanatthāya, sayambhuṃ upasaṅkamiṃ.</gatha>
    <hangnum nr="566"/>
    <gatha type="1"> ‘‘Allavatthā allasirā, sabbeva pañjalīkatā;</gatha>
    <gatha type="last">Buddhassa pāde nipatitvā, idaṃ vacanamabravuṃ <note>[mabraviṃ (ka.)]</note>.</gatha>
    <hangnum nr="567"/>
    <gatha type="1"> ‘‘Khamassu tvaṃ mahāvīra, abhiyācati taṃ jano;</gatha>
    <gatha type="last">Pariḷāhaṃ vinodehi, mā no raṭṭhaṃ vināsaya.</gatha>
    <hangnum nr="568"/>
    <gatha type="1"> ‘‘Sadevamānusā sabbe, sadānavā sarakkhasā;</gatha>
    <gatha type="last">Ayomayena kuṭena, siraṃ bhindeyyu me sadā.</gatha>
    <hangnum nr="569"/>
    <gatha type="1"> ‘‘Dake <note>[udake (sī. syā.)]</note> aggi na saṇṭhāti, bījaṃ sele na rūhati;</gatha>
    <gatha type="last">Agade kimi na saṇṭhāti, kopo buddhe na jāyati.</gatha>
    <hangnum nr="570"/>
    <gatha type="1"> ‘‘Yathā ca bhūmi acalā, appameyyo ca sāgaro;</gatha>
    <gatha type="last">Anantako ca ākāso, evaṃ buddhā akhobhiyā.</gatha>
    <hangnum nr="571"/>
    <gatha type="1"> ‘‘Sadā  khantā mahāvīrā, khamitā ca tapassino;</gatha>
    <gatha type="last">Khantānaṃ khamitānañca, gamanaṃ taṃ <note>[vo (syā.)]</note> na vijjati.</gatha>
    <hangnum nr="572"/>
    <gatha type="1"> ‘‘Idaṃ  vatvāna sambuddho, pariḷāhaṃ vinodayaṃ;</gatha>
    <gatha type="last">Mahājanassa purato, nabhaṃ abbhuggami tadā.</gatha>
    <hangnum nr="573"/>
    <gatha type="1"> ‘‘Tena  kammenahaṃ vīra, hīnattaṃ ajjhupāgato;</gatha>
    <gatha type="last">Samatikkamma taṃ jātiṃ, pāvisiṃ abhayaṃ puraṃ.</gatha>
    <hangnum nr="574"/>
    <gatha type="1"> ‘‘Tadāpi  maṃ mahāvīra, ḍayhamānaṃ susaṇṭhitaṃ;</gatha>
    <gatha type="last">Pariḷāhaṃ vinodesi, sayambhuñca khamāpayiṃ.</gatha>
    <hangnum nr="575"/>
    <gatha type="1"> ‘‘Ajjāpi maṃ mahāvīra, ḍayhamānaṃ tihaggibhi;</gatha>
    <gatha type="last">Nibbāpesi tayo aggī, sītibhāvañca pāpayiṃ <note>[pāpayī (sī.)]</note>.</gatha>
    <hangnum nr="576"/>
    <gatha type="1"> Yesaṃ sotāvadhānatthi, suṇātha mama bhāsato;</gatha>
    <gatha type="last">Atthaṃ tumhaṃ pavakkhāmi, yathā diṭṭhaṃ padaṃ mama.</gatha>
    <hangnum nr="577"/>
    <gatha type="1"> ‘‘Sayambhuṃ taṃ vimānetvā, santacittaṃ samāhitaṃ;</gatha>
    <gatha type="last">Tena kammenahaṃ ajja, jātomhi nīcayoniyaṃ.</gatha>
    <hangnum nr="578"/>
    <gatha type="1"> ‘‘Mā vo khaṇaṃ virādhetha, khaṇātītā hi socare;</gatha>
    <gatha type="last">Sadatthe vāyameyyātha, khaṇo vo paṭipādito.</gatha>
    <hangnum nr="579"/>
    <gatha type="1"> ‘‘Ekaccānañca vamanaṃ, ekaccānaṃ virecanaṃ;</gatha>
    <gatha type="last">Visaṃ halāhalaṃ eke, ekaccānañca osadhaṃ.</gatha>
    <hangnum nr="580"/>
    <gatha type="1"> ‘‘Vamanaṃ paṭipannānaṃ, phalaṭṭhānaṃ virecanaṃ;</gatha>
    <gatha type="last">Osadhaṃ phalalābhīnaṃ, puññakkhettaṃ gavesinaṃ.</gatha>
    <hangnum nr="581"/>
    <gatha type="1"> ‘‘Sāsanena viruddhānaṃ, visaṃ halāhalaṃ yathā;</gatha>
    <gatha type="last">Āsīviso diṭṭhaviso <note>[daṭṭhaviso (syā. aṭṭha.)]</note>, evaṃ jhāpeti taṃ naraṃ.</gatha>
    <hangnum nr="582"/>
    <gatha type="1"> ‘‘Sakiṃ  pītaṃ halāhalaṃ, uparundhati jīvitaṃ;</gatha>
    <gatha type="last">Sāsanena virujjhitvā, kappakoṭimhi ḍayhati.</gatha>
    <hangnum nr="583"/>
    <gatha type="1"> ‘‘Khantiyā avihiṃsāya, mettacittavatāya ca;</gatha>
    <gatha type="last">Sadevakaṃ so tārati, tasmā te avirādhiyā <note>[avirodhiyo (sī.), te avirodhiyā (syā.)]</note>.</gatha>
    <hangnum nr="584"/>
    <gatha type="1"> ‘‘Lābhālābhe na sajjanti, sammānanavimānane;</gatha>
    <gatha type="last">Pathavīsadisā buddhā, tasmā te na virādhiyā <note>[te na virodhiyā (sī. syā.)]</note>.</gatha>
    <hangnum nr="585"/>
    <gatha type="1"> ‘‘Devadatte  ca vadhake, core aṅgulimālake;</gatha>
    <gatha type="last">Rāhule dhanapāle ca, sabbesaṃ samako muni.</gatha>
    <hangnum nr="586"/>
    <gatha type="1"> ‘‘Etesaṃ  paṭigho natthi, rāgomesaṃ na vijjati;</gatha>
    <gatha type="last">Sabbesaṃ samako buddho, vadhakassorasassa ca.</gatha>
    <hangnum nr="587"/>
    <gatha type="1"> ‘‘Panthe  disvāna kāsāvaṃ, chaḍḍitaṃ mīḷhamakkhitaṃ;</gatha>
    <gatha type="last">Sirasmiṃ añjaliṃ katvā, vanditabbaṃ isiddhajaṃ.</gatha>
    <hangnum nr="588"/>
    <gatha type="1"> ‘‘Abbhatītā ca ye buddhā, vattamānā anāgatā;</gatha>
    <gatha type="last">Dhajenānena sujjhanti, tasmā ete namassiyā.</gatha>
    <hangnum nr="589"/>
    <gatha type="1"> ‘‘Satthukappaṃ suvinayaṃ, dhāremi hadayenahaṃ;</gatha>
    <gatha type="last">Namassamāno vinayaṃ, viharissāmi sabbadā.</gatha>
    <hangnum nr="590"/>
    <gatha type="1"> ‘‘Vinayo āsayo mayhaṃ, vinayo ṭhānacaṅkamaṃ;</gatha>
    <gatha type="last">Kappemi vinaye vāsaṃ, vinayo mama gocaro.</gatha>
    <hangnum nr="591"/>
    <gatha type="1"> ‘‘Vinaye pāramippatto, samathe cāpi kovido;</gatha>
    <gatha type="last">Upāli taṃ mahāvīra, pāde vandati satthuno.</gatha>
    <hangnum nr="592"/>
    <gatha type="1"> ‘‘So  ahaṃ vicarissāmi, gāmā gāmaṃ purā puraṃ;</gatha>
    <gatha type="last">Namassamāno sambuddhaṃ, dhammassa ca sudhammataṃ.</gatha>
    <hangnum nr="593"/>
    <gatha type="1"> ‘‘Kilesā jhāpitā mayhaṃ, bhavā sabbe samūhatā;</gatha>
    <gatha type="last">Sabbāsavā parikkhīṇā, natthi dāni punabbhavo.</gatha>
    <hangnum nr="594"/>
    <gatha type="1"> ‘‘Svāgataṃ vata me āsi, buddhaseṭṭhassa santike;</gatha>
    <gatha type="last">Tisso vijjā anuppattā, kataṃ buddhassa sāsanaṃ.</gatha>
    <hangnum nr="595"/>
    <gatha type="1"> ‘‘Paṭisambhidā catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā upāli thero imā gāthāyo abhāsitthāti.</paragraph>
    <centered>Upālittherassāpadānaṃ chaṭṭhaṃ.</centered>
    <subhead>3-7. Aññāsikoṇḍaññattheraapadānaṃ</subhead>
    <hangnum nr="596"/>
    <gatha type="1"> ‘‘Padumuttarasambuddhaṃ, lokajeṭṭhaṃ vināyakaṃ;</gatha>
    <gatha type="last">Buddhabhūmimanuppattaṃ, paṭhamaṃ addasaṃ ahaṃ.</gatha>
    <hangnum nr="597"/>
    <gatha type="1"> ‘‘Yāvatā  bodhiyā mūle, yakkhā sabbe samāgatā;</gatha>
    <gatha type="last">Sambuddhaṃ parivāretvā, vandanti pañjalīkatā.</gatha>
    <hangnum nr="598"/>
    <gatha type="1"> ‘‘Sabbe  devā tuṭṭhamanā, ākāse sañcaranti te;</gatha>
    <gatha type="last">Buddho ayaṃ anuppatto, andhakāratamonudo.</gatha>
    <hangnum nr="599"/>
    <gatha type="1"> ‘‘Tesaṃ  hāsaparetānaṃ, mahānādo avattatha;</gatha>
    <gatha type="last">Kilese jhāpayissāma, sammāsambuddhasāsane.</gatha>
    <hangnum nr="600"/>
    <gatha type="1"> ‘‘Devānaṃ giramaññāya, vācāsabhimudīrihaṃ;</gatha>
    <gatha type="last">Haṭṭho haṭṭhena cittena, ādibhikkhamadāsahaṃ.</gatha>
    <hangnum nr="601"/>
    <gatha type="1"> ‘‘Mama saṅkappamaññāya, satthā loke anuttaro;</gatha>
    <gatha type="last">Devasaṅghe nisīditvā, imā gāthā abhāsatha.</gatha>
    <hangnum nr="602"/>
    <gatha type="1"> ‘‘‘Sattāhaṃ abhinikkhamma, bodhiṃ ajjhagamaṃ ahaṃ;</gatha>
    <gatha type="last">Idaṃ me paṭhamaṃ bhattaṃ, brahmacārissa yāpanaṃ.</gatha>
    <hangnum nr="603"/>
    <gatha type="1"> ‘‘‘Tusitā hi idhāgantvā, yo me bhikkhaṃ upānayi;</gatha>
    <gatha type="last">Tamahaṃ kittayissāmi, suṇotha mama bhāsato.</gatha>
    <hangnum nr="604"/>
    <gatha type="1"> ‘‘‘Tiṃsakappasahassāni <note>[tiṃsamatte kappasagasse (syā. ka.)]</note>, devarajjaṃ karissati;</gatha>
    <gatha type="last">Sabbe deve abhibhotvā, tidivaṃ āvasissati.</gatha>
    <hangnum nr="605"/>
    <gatha type="1"> ‘‘‘Devalokā cavitvāna, manussattaṃ gamissati;</gatha>
    <gatha type="last">Sahassadhā cakkavattī, tattha rajjaṃ karissati.</gatha>
    <hangnum nr="606"/>
    <gatha type="1"> ‘‘‘Kappasatasahassamhi, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="607"/>
    <gatha type="1"> ‘‘‘Tidasā so cavitvāna, manussattaṃ gamissati;</gatha>
    <gatha type="last">Agārā pabbajitvāna, chabbassāni vasissati.</gatha>
    <hangnum nr="608"/>
    <gatha type="1"> ‘‘‘Tato sattamake vasse, buddho saccaṃ kathessati;</gatha>
    <gatha type="last">Koṇḍañño nāma nāmena, paṭhamaṃ sacchikāhiti’.</gatha>
    <hangnum nr="609"/>
    <gatha type="1"> ‘‘Nikkhantenānupabbajiṃ , padhānaṃ sukataṃ mayā;</gatha>
    <gatha type="last">Kilese jhāpanatthāya, pabbajiṃ anagāriyaṃ.</gatha>
    <hangnum nr="610"/>
    <gatha type="1"> ‘‘Abhigantvāna sabbaññū, buddho loke sadevake;</gatha>
    <gatha type="last">Isināme migāraññe <note>[iminā me mahāraññaṃ (syā.), iminā me migāraññaṃ (ka.)]</note>, amatabherimāhani.</gatha>
    <hangnum nr="611"/>
    <gatha type="1"> ‘‘So  dāni patto amataṃ, santipadamanuttaraṃ;</gatha>
    <gatha type="last">Sabbāsave pariññāya, viharāmi anāsavo.</gatha>
    <hangnum nr="612"/>
    <gatha type="1"> ‘‘Paṭisambhidā  catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā aññāsikoṇḍañño <note>[aññātakoṇḍañño (sī.), aññā koṇḍañño (syā.)]</note> thero imā</paragraph>
    <paragraph>Gāthāyo abhāsitthāti.</paragraph>
    <centered>Aññāsikoṇḍaññattherassāpadānaṃ sattamaṃ.</centered>
    <subhead>3-8. Piṇḍolabhāradvājattheraapadānaṃ</subhead>
    <hangnum nr="613"/>
    <gatha type="1"> ‘‘Padumuttaro nāma jino, sayambhū aggapuggalo;</gatha>
    <gatha type="last">Purato himavantassa, cittakūṭe vasī tadā.</gatha>
    <hangnum nr="614"/>
    <gatha type="1"> ‘‘Abhītarūpo tatthāsiṃ, migarājā catukkamo;</gatha>
    <gatha type="last">Tassa saddaṃ suṇitvāna, vikkhambhanti bahujjanā.</gatha>
    <hangnum nr="615"/>
    <gatha type="1"> ‘‘Suphullaṃ padumaṃ gayha, upagacchiṃ narāsabhaṃ;</gatha>
    <gatha type="last">Vuṭṭhitassa samādhimhā, buddhassa abhiropayiṃ.</gatha>
    <hangnum nr="616"/>
    <gatha type="1"> ‘‘Cātuddisaṃ  namassitvā, buddhaseṭṭhaṃ naruttamaṃ;</gatha>
    <gatha type="last">Sakaṃ cittaṃ pasādetvā, sīhanādaṃ nadiṃ ahaṃ <note>[tadā (syā.)]</note>.</gatha>
    <hangnum nr="617"/>
    <gatha type="1"> ‘‘Padumuttaro lokavidū, āhutīnaṃ paṭiggaho;</gatha>
    <gatha type="last">Sakāsane nisīditvā, imā gāthā abhāsatha.</gatha>
    <hangnum nr="618"/>
    <gatha type="1"> ‘‘‘Buddhassa giramaññāya, sabbe devā samāgatā;</gatha>
    <gatha type="last">Āgato vadataṃ seṭṭho, dhammaṃ sossāma taṃ mayaṃ.</gatha>
    <hangnum nr="619"/>
    <gatha type="1"> ‘‘‘Tesaṃ hāsaparetānaṃ, purato lokanāyako;</gatha>
    <gatha type="last">Mama saddaṃ <note>[kammaṃ (?)]</note> pakittesi, dīghadassī mahāmuni’.</gatha>
    <hangnum nr="620"/>
    <gatha type="1"> ‘‘Yenidaṃ padumaṃ dinnaṃ, sīhanādo ca nādito;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="621"/>
    <gatha type="1"> ‘‘‘Ito  aṭṭhamake kappe, cakkavattī bhavissati;</gatha>
    <gatha type="last">Sattaratanasampanno catudīpamhi issaro.</gatha>
    <hangnum nr="622"/>
    <gatha type="1"> ‘‘‘Kārayissati issariyaṃ <note>[issaraṃ (syā. ka.)]</note>, mahiyā catusaṭṭhiyā;</gatha>
    <gatha type="last">Padumo nāma nāmena, cakkavattī mahabbalo.</gatha>
    <hangnum nr="623"/>
    <gatha type="1"> ‘‘Kappasatasahassamhi , okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="624"/>
    <gatha type="1"> ‘Pakāsite pāvacane, brahmabandhu bhavissati;</gatha>
    <gatha type="last">Brahmaññā abhinikkhamma, pabbajissati tāvade’.</gatha>
    <hangnum nr="625"/>
    <gatha type="1"> ‘‘Padhānapahitatto so, upasanto nirūpadhi;</gatha>
    <gatha type="last">Sabbāsave pariññāya, nibbāyissatināsavo.</gatha>
    <hangnum nr="626"/>
    <gatha type="1"> ‘‘Vijane  pantaseyyamhi, vāḷamigasamākule;</gatha>
    <gatha type="last">Sabbāsave pariññāya, nibbāyissatināsavo.</gatha>
    <hangnum nr="627"/>
    <gatha type="1"> ‘‘Paṭisambhidā catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā piṇḍolabhāradvājo thero imā gāthāyo abhāsitthāti.</paragraph>
    <centered>Piṇḍolabhāradvājattherassāpadānaṃ aṭṭhamaṃ.</centered>
    <subhead>3-9. Khadiravaniyarevatattheraapadānaṃ</subhead>
    <hangnum nr="628"/>
    <gatha type="1"> ‘‘Gaṅgā bhāgīrathī nāma, himavantā pabhāvitā;</gatha>
    <gatha type="last">Kutitthe nāviko āsiṃ, orime ca tariṃ <note>[orimaṃ ca tare (syā.)]</note> ahaṃ.</gatha>
    <hangnum nr="629"/>
    <gatha type="1"> ‘‘Padumuttaro nāyako, sambuddho dvipaduttamo;</gatha>
    <gatha type="last">Vasī satasahassehi, gaṅgātīramupāgato <note>[pubbe mayhaṃ sutaṃ āsi,§‘‘padumuttaranāyako; vasīsatasahassehi, gaṅgāsotaṃ tarissati‘‘; (sī.)]</note>.</gatha>
    <hangnum nr="630"/>
    <gatha type="1"> ‘‘Bahū nāvā samānetvā, vaḍḍhakīhi <note>[cammakehi (ka.)]</note> susaṅkhataṃ;</gatha>
    <gatha type="last">Nāvāya <note>[nāvānaṃ (ka.)]</note> chadanaṃ katvā, paṭimāniṃ narāsabhaṃ.</gatha>
    <hangnum nr="631"/>
    <gatha type="1"> ‘‘Āgantvāna  ca sambuddho, ārūhi tañca nāvakaṃ;</gatha>
    <gatha type="last">Vārimajjhe ṭhito satthā, imā gāthā abhāsatha.</gatha>
    <hangnum nr="632"/>
    <gatha type="1"> ‘‘‘Yo so tāresi sambuddhaṃ, saṅghañcāpi anāsavaṃ;</gatha>
    <gatha type="last">Tena cittappasādena, devaloke ramissati.</gatha>
    <hangnum nr="633"/>
    <gatha type="1"> ‘‘‘Nibbattissati te byamhaṃ, sukataṃ nāvasaṇṭhitaṃ;</gatha>
    <gatha type="last">Ākāse pupphachadanaṃ, dhārayissati sabbadā.</gatha>
    <hangnum nr="634"/>
    <gatha type="1"> ‘‘‘Aṭṭhapaññāsakappamhi , tārako <note>[tāraṇo (syā.)]</note> nāma khattiyo;</gatha>
    <gatha type="last">Cāturanto vijitāvī, cakkavattī bhavissati.</gatha>
    <hangnum nr="635"/>
    <gatha type="1"> ‘‘‘Sattapaññāsakappamhi , cammako <note>[campako (sī.), cambako (syā.)]</note> nāma khattiyo;</gatha>
    <gatha type="last">Uggacchantova sūriyo, jotissati mahabbalo.</gatha>
    <hangnum nr="636"/>
    <gatha type="1"> ‘‘‘Kappasatasahassamhi, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="637"/>
    <gatha type="1"> ‘‘‘Tidasā so cavitvāna, manussattaṃ gamissati;</gatha>
    <gatha type="last">Revato nāma nāmena, brahmabandhu bhavissati.</gatha>
    <hangnum nr="638"/>
    <gatha type="1"> ‘‘‘Agārā nikkhamitvāna, sukkamūlena codito;</gatha>
    <gatha type="last">Gotamassa bhagavato, sāsane pabbajissati.</gatha>
    <hangnum nr="639"/>
    <gatha type="1"> ‘‘‘So pacchā pabbajitvāna, yuttayogo vipassako;</gatha>
    <gatha type="last">Sabbāsave pariññāya, nibbāyissatināsavo’.</gatha>
    <hangnum nr="640"/>
    <gatha type="1"> ‘‘Vīriyaṃ <note>[viriyaṃ (sī. syā.)]</note> me dhuradhorayhaṃ, yogakkhemādhivāhanaṃ;</gatha>
    <gatha type="last">Dhāremi antimaṃ dehaṃ, sammāsambuddhasāsane.</gatha>
    <hangnum nr="641"/>
    <gatha type="1"> ‘‘Satasahasse kataṃ kammaṃ, phalaṃ dassesi me idha;</gatha>
    <gatha type="last">Sumutto saravegova, kilese jhāpayī mama.</gatha>
    <hangnum nr="642"/>
    <gatha type="1"> ‘‘Tato maṃ vananirataṃ, disvā lokantagū muni;</gatha>
    <gatha type="last">Vanavāsibhikkhūnaggaṃ, paññapesi mahāmati.</gatha>
    <hangnum nr="643"/>
    <gatha type="1"> ‘‘Paṭisambhidā catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ  sudaṃ āyasmā khadiravaniyo revato thero imā gāthāyo abhāsitthāti.</paragraph>
    <centered>Khadiravaniyarevatattherassāpadānaṃ navamaṃ.</centered>
    <subhead>3-10. Ānandattheraapadānaṃ</subhead>
    <hangnum nr="644"/>
    <gatha type="1"> ‘‘Ārāmadvārā  nikkhamma, padumuttaro mahāmuni;</gatha>
    <gatha type="last">Vassento amataṃ vuṭṭhiṃ, nibbāpesi mahājanaṃ.</gatha>
    <hangnum nr="645"/>
    <gatha type="1"> ‘‘Satasahassaṃ te dhīrā, chaḷabhiññā mahiddhikā;</gatha>
    <gatha type="last">Parivārenti sambuddhaṃ, chāyāva anapāyinī <note>[anupāyinī (syā. ka.)]</note>.</gatha>
    <hangnum nr="646"/>
    <gatha type="1"> ‘‘Hatthikkhandhagato āsiṃ, setacchattaṃ varuttamaṃ;</gatha>
    <gatha type="last">Sucārurūpaṃ disvāna, vitti me udapajjatha.</gatha>
    <hangnum nr="647"/>
    <gatha type="1"> ‘‘Oruyha  hatthikhandhamhā, upagacchiṃ narāsabhaṃ;</gatha>
    <gatha type="last">Ratanāmayachattaṃ me, buddhaseṭṭhassa dhārayiṃ.</gatha>
    <hangnum nr="648"/>
    <gatha type="1"> ‘‘Mama  saṅkappamaññāya, padumuttaro mahāisi;</gatha>
    <gatha type="last">Taṃ kathaṃ ṭhapayitvāna, imā gāthā abhāsatha.</gatha>
    <hangnum nr="649"/>
    <gatha type="1"> ‘‘‘Yo so chattamadhāresi, soṇṇālaṅkārabhūsitaṃ;</gatha>
    <gatha type="last">Tamahaṃ kittayissāmi, suṇotha mama bhāsato.</gatha>
    <hangnum nr="650"/>
    <gatha type="1"> ‘‘‘Ito gantvā ayaṃ poso, tusitaṃ āvasissati;</gatha>
    <gatha type="last">Anubhossati sampattiṃ, accharāhi purakkhato.</gatha>
    <hangnum nr="651"/>
    <gatha type="1"> ‘‘‘Catuttiṃsatikkhattuñca, devarajjaṃ karissati;</gatha>
    <gatha type="last">Balādhipo aṭṭhasataṃ, vasudhaṃ āvasissati.</gatha>
    <hangnum nr="652"/>
    <gatha type="1"> ‘‘‘Aṭṭhapaññāsakkhattuñca, cakkavattī bhavissati;</gatha>
    <gatha type="last">Padesarajjaṃ vipulaṃ, mahiyā kārayissati.</gatha>
    <hangnum nr="653"/>
    <gatha type="1"> ‘‘‘Kappasatasahassamhi , okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="654"/>
    <gatha type="1"> ‘‘‘Sakyānaṃ  kulaketussa, ñātibandhu bhavissati;</gatha>
    <gatha type="last">Ānando nāma nāmena, upaṭṭhāko mahesino.</gatha>
    <hangnum nr="655"/>
    <gatha type="1"> ‘‘‘Ātāpī nipako cāpi, bāhusacce sukovido;</gatha>
    <gatha type="last">Nivātavutti atthaddho, sabbapāṭhī bhavissati.</gatha>
    <hangnum nr="656"/>
    <gatha type="1"> ‘‘‘Padhānapahitatto so, upasanto nirūpadhi;</gatha>
    <gatha type="last">Sabbāsave pariññāya, nibbāyissatināsavo.</gatha>
    <hangnum nr="657"/>
    <gatha type="1"> ‘‘‘Santi āraññakā nāgā, kuñjarā saṭṭhihāyanā;</gatha>
    <gatha type="last">Tidhāpabhinnā mātaṅgā, īsādantā urūḷhavā.</gatha>
    <hangnum nr="658"/>
    <gatha type="1"> ‘‘‘Anekasatasahassā, paṇḍitāpi mahiddhikā;</gatha>
    <gatha type="last">Sabbe te buddhanāgassa, na hontu paṇidhimhi te’ <note>[na honti parivimbhitā (syā.), na honti paṇidhimhi te (ka.)]</note>.</gatha>
    <hangnum nr="659"/>
    <gatha type="1"> ‘‘Ādiyāme namassāmi, majjhime atha pacchime;</gatha>
    <gatha type="last">Pasannacitto sumano, buddhaseṭṭhaṃ upaṭṭhahiṃ.</gatha>
    <hangnum nr="660"/>
    <gatha type="1"> ‘‘Ātāpī nipako cāpi, sampajāno patissato;</gatha>
    <gatha type="last">Sotāpattiphalaṃ patto, sekhabhūmīsu kovido.</gatha>
    <hangnum nr="661"/>
    <gatha type="1"> ‘‘Satasahassito  kappe, yaṃ kammamabhinīhariṃ;</gatha>
    <gatha type="last">Tāhaṃ bhūmimanuppatto, ṭhitā saddhammamācalā <note>[ṭhito saddhammamācalo (sī.), ṭhitā saddhā mahapphalā (syā.)]</note>.</gatha>
    <hangnum nr="662"/>
    <gatha type="1"> ‘‘Svāgataṃ  vata me āsi, buddhaseṭṭhassa santike;</gatha>
    <gatha type="last">Tisso vijjā anuppattā, kataṃ buddhassa sāsanaṃ.</gatha>
    <hangnum nr="663"/>
    <gatha type="1"> ‘‘Paṭisambhidā  catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā ānando thero imā gāthāyo abhāsitthāti.</paragraph>
    <centered>Ānandattherassāpadānaṃ dasamaṃ.</centered>
    <paragraph>Tassuddānaṃ –</paragraph>
    <gatha type="1">Buddho  paccekabuddho ca, sāriputto ca kolito;</gatha>
    <gatha type="last">Kassapo anuruddho ca, puṇṇatthero upāli ca.</gatha>
    <gatha type="1">Aññāsikoṇḍañño piṇḍolo, revatānandapaṇḍito;</gatha>
    <gatha type="last">Chasatāni ca paññāsa, gāthāyo sabbapiṇḍitā.</gatha>
    <centered>Apadāne buddhavaggo paṭhamo.</centered>
  </text>
</tree>
