<?xml version='1.0' encoding='UTF-8'?>
<tree text="40. Pilindavacchavaggo" target="text">
  <text>
    <subhead>1. Pilindavacchattheraapadānaṃ</subhead>
    <hangnum nr="1"/>
    <gatha type="1"> ‘‘Nagare  haṃsavatiyā, āsiṃ dovāriko ahaṃ;</gatha>
    <gatha type="last">Akkhobhaṃ amitaṃ bhogaṃ, ghare sannicitaṃ mama.</gatha>
    <hangnum nr="2"/>
    <gatha type="1"> ‘‘Rahogato nisīditvā, pahaṃsitvāna mānasaṃ <note>[sampahaṃsitva mānasaṃ (sī.)]</note>;</gatha>
    <gatha type="last">Nisajja pāsādavare, evaṃ cintesahaṃ tadā.</gatha>
    <centered>(Cintanākāro)</centered>
    <hangnum nr="3"/>
    <gatha type="1"> ‘‘‘Bahū medhigatā bhogā, phītaṃ antepuraṃ mama;</gatha>
    <gatha type="last">Rājāpi <note>[rājisi (ka.)]</note> sannimantesi, ānando pathavissaro.</gatha>
    <hangnum nr="4"/>
    <gatha type="1"> ‘‘‘Ayañca buddho uppanno, adhiccuppattiko muni;</gatha>
    <gatha type="last">Saṃvijjanti ca me bhogā, dānaṃ dassāmi satthuno.</gatha>
    <hangnum nr="5"/>
    <gatha type="1"> ‘‘‘Padumena rājaputtena, dinnaṃ dānavaraṃ jine;</gatha>
    <gatha type="last">Hatthināge ca pallaṅke, apassenañcanappakaṃ.</gatha>
    <hangnum nr="6"/>
    <gatha type="1"> ‘‘‘Ahampi dānaṃ dassāmi, saṅghe gaṇavaruttame;</gatha>
    <gatha type="last">Adinnapubbamaññesaṃ, bhavissaṃ ādikammiko.</gatha>
    <hangnum nr="7"/>
    <gatha type="1"> ‘‘‘Cintetvāhaṃ bahuvidhaṃ, yāge yassa sukhaṃphalaṃ;</gatha>
    <gatha type="last">Parikkhāradānamaddakkhiṃ, mama saṅkappapūraṇaṃ.</gatha>
    <hangnum nr="8"/>
    <gatha type="1"> ‘‘‘Parikkhārāni dassāmi, saṅghe gaṇavaruttame;</gatha>
    <gatha type="last">Adinnapubbamaññesaṃ, bhavissaṃ ādikammiko’.</gatha>
    <centered>(Dānavatthusampādanaṃ)</centered>
    <hangnum nr="9"/>
    <gatha type="1"> ‘‘Naḷakāre  upāgamma, chattaṃ kāresi tāvade;</gatha>
    <gatha type="last">Chattasatasahassāni, ekato sannipātayiṃ.</gatha>
    <hangnum nr="10"/>
    <gatha type="1"> ‘‘Dussasatasahassāni, ekato sannipātayiṃ;</gatha>
    <gatha type="last">Pattasatasahassāni, ekato sannipātayiṃ.</gatha>
    <hangnum nr="11"/>
    <gatha type="1"> ‘‘Vāsiyo  satthake cāpi, sūciyo nakhachedane;</gatha>
    <gatha type="last">Heṭṭhāchatte ṭhapāpesiṃ, kāretvā tadanucchave.</gatha>
    <hangnum nr="12"/>
    <gatha type="1"> ‘‘Vidhūpane tālavaṇṭe, morahatthe ca cāmare;</gatha>
    <gatha type="last">Parissāvane teladhāre <note>[teladhare (sī.)]</note>, kārayiṃ tadanucchave.</gatha>
    <hangnum nr="13"/>
    <gatha type="1"> ‘‘Sūcighare aṃsabaddhe, athopi kāyabandhane;</gatha>
    <gatha type="last">Ādhārake ca sukate, kārayiṃ tadanucchave.</gatha>
    <hangnum nr="14"/>
    <gatha type="1"> ‘‘Paribhogabhājane ca, athopi lohathālake;</gatha>
    <gatha type="last">Bhesajje  pūrayitvāna, heṭṭhāchatte ṭhapesahaṃ.</gatha>
    <hangnum nr="15"/>
    <gatha type="1"> ‘‘Vacaṃ usīraṃ laṭṭhimadhuṃ, pipphalī maricāni ca;</gatha>
    <gatha type="last">Harītakiṃ siṅgīveraṃ, sabbaṃ pūresi bhājane.</gatha>
    <hangnum nr="16"/>
    <gatha type="1"> ‘‘Upāhanā pādukāyo, atho udakapuñchane;</gatha>
    <gatha type="last">Kattaradaṇḍe sukate, kārayiṃ tadanucchave.</gatha>
    <hangnum nr="17"/>
    <gatha type="1"> ‘‘Osadhañjananāḷī ca <note>[osadhaṃ añjanāpica (syā.)]</note>, salākā dhammakuttarā;</gatha>
    <gatha type="last">Kuñcikā pañcavaṇṇehi, sibbite kuñcikāghare.</gatha>
    <hangnum nr="18"/>
    <gatha type="1"> ‘‘Āyoge dhūmanette ca, athopi dīpadhārake;</gatha>
    <gatha type="last">Tumbake ca karaṇḍe ca, kārayiṃ tadanucchave.</gatha>
    <hangnum nr="19"/>
    <gatha type="1"> ‘‘Saṇḍāse  pipphale ceva, athopi malahārake;</gatha>
    <gatha type="last">Bhesajjathavike ceva, kārayiṃ tadanucchave.</gatha>
    <hangnum nr="20"/>
    <gatha type="1"> ‘‘Āsandiyo pīṭhake ca, pallaṅke caturomaye;</gatha>
    <gatha type="last">Tadanucchave kārayitvā, heṭṭhāchatte ṭhapesahaṃ.</gatha>
    <hangnum nr="21"/>
    <gatha type="1"> ‘‘Uṇṇābhisī tūlabhisī, athopi pīṭhikābhisī <note>[pīṭhakābhisī (syā. ka.)]</note>;</gatha>
    <gatha type="last">Bimbohane <note>[bibbohane (syā. ka.)]</note> ca sukate, kārayiṃ tadanucchave.</gatha>
    <hangnum nr="22"/>
    <gatha type="1"> ‘‘Kuruvinde madhusitthe, telaṃ hatthappatāpakaṃ;</gatha>
    <gatha type="last">Sipāṭiphalake sucī, mañcaṃ attharaṇena ca.</gatha>
    <hangnum nr="23"/>
    <gatha type="1"> ‘‘Senāsane pādapuñche, sayanāsanadaṇḍake;</gatha>
    <gatha type="last">Dantapoṇe ca āṭalī <note>[kathaliṃ (syā.)]</note>, sīsālepanagandhake.</gatha>
    <hangnum nr="24"/>
    <gatha type="1"> ‘‘Araṇī  phalapīṭhe <note>[palālapīṭhe (sī.)]</note> ca, pattapidhānathālake;</gatha>
    <gatha type="last">Udakassa kaṭacchū ca, cuṇṇakaṃ rajanambaṇaṃ <note>[rajanammaṇaṃ (sī.)]</note>.</gatha>
    <hangnum nr="25"/>
    <gatha type="1"> ‘‘Sammajjanaṃ <note>[sammuñjanaṃ (syā.), sammajjaniṃ, sammuñjaniṃ (?)]</note> udapattaṃ, tathā vassikasāṭikaṃ;</gatha>
    <gatha type="last">Nisīdanaṃ kaṇḍucchādi, atha antaravāsakaṃ.</gatha>
    <hangnum nr="26"/>
    <gatha type="1"> ‘‘Uttarāsaṅgasaṅghāṭī, natthukaṃ mukhasodhanaṃ;</gatha>
    <gatha type="last">Biḷaṅgaloṇaṃ pahūtañca <note>[loṇabhūtañca (ka.)]</note>, madhuñca dadhipānakaṃ.</gatha>
    <hangnum nr="27"/>
    <gatha type="1"> ‘‘Dhūpaṃ <note>[dhūmaṃ (ka.)]</note> sitthaṃ pilotiñca, mukhapuñchanasuttakaṃ;</gatha>
    <gatha type="last">Dātabbaṃ nāma yaṃ atthi, yañca kappati satthuno.</gatha>
    <hangnum nr="28"/>
    <gatha type="1"> ‘‘Sabbametaṃ samānetvā, ānandaṃ upasaṅkamiṃ;</gatha>
    <gatha type="2">Upasaṅkamma  rājānaṃ, janetāraṃ mahesino <note>[mahesinaṃ (sī.), mahāyasaṃ (syā.), mahissaraṃ (ka.)]</note>;</gatha>
    <gatha type="last">Sirasā  abhivādetvā, idaṃ vacanamabraviṃ.</gatha>
    <centered>(Dānokāsayācanā)</centered>
    <hangnum nr="29"/>
    <gatha type="1"> ‘‘‘Ekato jātasaṃvaddhā, ubhinnaṃ ekato manaṃ <note>[yaso (syā.), mano (?)]</note>;</gatha>
    <gatha type="last">Sādhāraṇā sukhadukkhe, ubho ca anuvattakā.</gatha>
    <hangnum nr="30"/>
    <gatha type="1"> ‘‘‘Atthi cetasikaṃ dukkhaṃ, tavādheyyaṃ arindama;</gatha>
    <gatha type="last">Yadi sakkosi taṃ dukkhaṃ, vinodeyyāsi khattiya.</gatha>
    <hangnum nr="31"/>
    <gatha type="1"> ‘‘‘Tava dukkhaṃ mama dukkhaṃ, ubhinnaṃ ekato mano <note>[manaṃ (sī. syā.)]</note>;</gatha>
    <gatha type="last">Niṭṭhitanti vijānāhi, mamādheyyaṃ sace tuvaṃ.</gatha>
    <hangnum nr="32"/>
    <gatha type="1"> ‘‘‘Jānāhi kho mahārāja, dukkhaṃ me dubbinodayaṃ;</gatha>
    <gatha type="last">Pahu samāno gajjasu, ekaṃ te duccajaṃ varaṃ.</gatha>
    <hangnum nr="33"/>
    <gatha type="1"> ‘‘‘Yāvatā vijite atthi, yāvatā mama jīvitaṃ;</gatha>
    <gatha type="last">Etehi yadi te attho, dassāmi avikampito.</gatha>
    <hangnum nr="34"/>
    <gatha type="1"> ‘‘‘Gajjitaṃ kho tayā deva, micchā taṃ bahu gajjitaṃ;</gatha>
    <gatha type="last">Jānissāmi tuvaṃ ajja, sabbadhamme <note>[saccadhamme (?)]</note> patiṭṭhitaṃ.</gatha>
    <hangnum nr="35"/>
    <gatha type="1"> ‘‘‘Atibāḷhaṃ  nipīḷesi, dadamānassa me sato;</gatha>
    <gatha type="last">Kiṃ te me pīḷitenattho, patthitaṃ te kathehi me.</gatha>
    <hangnum nr="36"/>
    <gatha type="1"> ‘‘‘Icchāmahaṃ mahārāja, buddhaseṭṭhaṃ anuttaraṃ;</gatha>
    <gatha type="last">Bhojayissāmi sambuddhaṃ, vajjaṃ <note>[vañcuṃ (?)]</note> me māhu jīvitaṃ.</gatha>
    <hangnum nr="37"/>
    <gatha type="1"> ‘‘‘Aññaṃ tehaṃ varaṃ dammi, mā yācittho tathāgataṃ <note>[ayācito tathāgato (syā. ka.)]</note>;</gatha>
    <gatha type="last">Adeyyo kassaci buddho, maṇi jotiraso yathā.</gatha>
    <hangnum nr="38"/>
    <gatha type="1"> ‘‘‘Nanu  te gajjitaṃ deva, yāva jīvitamattano <note>[vijitamatthitaṃ (ka.), jīvitamatthikaṃ (syā.)]</note>;</gatha>
    <gatha type="last">Jīvitaṃ <note>[vijitaṃ (ka.)]</note> dadamānena, yuttaṃ dātuṃ tathāgataṃ.</gatha>
    <hangnum nr="39"/>
    <gatha type="1"> ‘‘‘Ṭhapanīyo mahāvīro, adeyyo kassaci jino;</gatha>
    <gatha type="last">Na me paṭissuto buddho, varassu amitaṃ dhanaṃ.</gatha>
    <hangnum nr="40"/>
    <gatha type="1"> ‘‘‘Vinicchayaṃ pāpuṇāma, pucchissāma vinicchaye;</gatha>
    <gatha type="last">Yathāsaṇṭhaṃ <note>[yathāsantaṃ (sī.)]</note> kathessanti, paṭipucchāma taṃ tathā.</gatha>
    <hangnum nr="41"/>
    <gatha type="1"> ‘‘‘Rañño hatthe gahetvāna, agamāsiṃ vinicchayaṃ;</gatha>
    <gatha type="last">Purato akkhadassānaṃ, idaṃ vacanamabraviṃ.</gatha>
    <hangnum nr="42"/>
    <gatha type="1"> ‘‘‘Suṇantu  me akkhadassā, rājā varamadāsi me;</gatha>
    <gatha type="last">Na kiñci ṭhapayitvāna, jīvitampi <note>[vijitaṃpi (ka.)]</note> pavārayi.</gatha>
    <hangnum nr="43"/>
    <gatha type="1"> ‘‘‘Tassa me varadinnassa, buddhaseṭṭhaṃ variṃ ahaṃ;</gatha>
    <gatha type="last">Sudinno hoti me buddho, chindatha saṃsayaṃ mama.</gatha>
    <hangnum nr="44"/>
    <gatha type="1"> ‘‘‘Sossāma tava vacanaṃ, bhūmipālassa rājino;</gatha>
    <gatha type="last">Ubhinnaṃ vacanaṃ sutvā, chindissāmettha saṃsayaṃ.</gatha>
    <hangnum nr="45"/>
    <gatha type="1"> ‘‘‘Sabbaṃ deva tayā dinnaṃ, imassa sabbagāhikaṃ <note>[sabbagāhitaṃ (syā. ka.)]</note>;</gatha>
    <gatha type="last">Na kiñci ṭhapayitvāna, jīvitampi pavārayi.</gatha>
    <hangnum nr="46"/>
    <gatha type="1"> ‘‘‘Kicchappattova hutvāna, yācī varamanuttaraṃ <note>[yāvajīvamanuttaraṃ (syā. ka.)]</note>;</gatha>
    <gatha type="last">Imaṃ sudukkhitaṃ ñatvā, adāsiṃ sabbagāhikaṃ.</gatha>
    <hangnum nr="47"/>
    <gatha type="1"> ‘‘‘Parājayo  tuvaṃ <note>[tavaṃ (sī.)]</note> deva, assa deyyo tathāgato;</gatha>
    <gatha type="last">Ubhinnaṃ saṃsayo chinno, yathāsaṇṭhamhi <note>[yathāsantamhi (sī.)]</note> tiṭṭhatha.</gatha>
    <hangnum nr="48"/>
    <gatha type="1"> ‘‘‘Rājā tattheva ṭhatvāna, akkhadassetadabravi;</gatha>
    <gatha type="last">Sammā  mayhampi deyyātha, puna buddhaṃ labhāmahaṃ.</gatha>
    <hangnum nr="49"/>
    <gatha type="1"> ‘‘‘Pūretvā tava saṅkappaṃ, bhojayitvā tathāgataṃ;</gatha>
    <gatha type="last">Puna deyyāsi <note>[deyyātha (ka.)]</note> sambuddhaṃ, ānandassa yasassino’.</gatha>
    <centered>(Nimantanakathā)</centered>
    <hangnum nr="50"/>
    <gatha type="1"> ‘‘Akkhadassebhivādetvā, ānandañcāpi khattiyaṃ;</gatha>
    <gatha type="last">Tuṭṭho pamudito hutvā, sambuddhamupasaṅkamiṃ.</gatha>
    <hangnum nr="51"/>
    <gatha type="1"> ‘‘Upasaṅkamma sambuddhaṃ, oghatiṇṇamanāsavaṃ;</gatha>
    <gatha type="last">Sirasā abhivādetvā, idaṃ vacanamabraviṃ.</gatha>
    <hangnum nr="52"/>
    <gatha type="1"> ‘Vasīsatasahassehi , adhivāsehi cakkhuma;</gatha>
    <gatha type="last">Hāsayanto mama cittaṃ, nivesanamupehi me’.</gatha>
    <hangnum nr="53"/>
    <gatha type="1"> ‘‘Padumuttaro lokavidū, āhutīnaṃ paṭiggaho;</gatha>
    <gatha type="last">Mama saṅkappamaññāya, adhivāsesi cakkhumā.</gatha>
    <hangnum nr="54"/>
    <gatha type="1"> ‘‘Adhivāsanamaññāya, abhivādiya satthuno;</gatha>
    <gatha type="last">Haṭṭho udaggacittohaṃ, nivesanamupāgamiṃ.</gatha>
    <centered>(Dānapaṭiyādanaṃ)</centered>
    <hangnum nr="55"/>
    <gatha type="1"> ‘‘Mittāmacce samānetvā, idaṃ vacanamabraviṃ;</gatha>
    <gatha type="last">‘Sudullabho mayā laddho, maṇi jotiraso yathā.</gatha>
    <hangnum nr="56"/>
    <gatha type="1"> ‘‘‘Kena taṃ pūjayissāma, appameyyo anūpamo;</gatha>
    <gatha type="last">Atulo asamo dhīro, jino appaṭipuggalo.</gatha>
    <hangnum nr="57"/>
    <gatha type="1"> ‘‘‘Tathāsamasamo ceva, adutiyo narāsabho;</gatha>
    <gatha type="last">Dukkaraṃ adhikārañhi, buddhānucchavikaṃ mayā.</gatha>
    <hangnum nr="58"/>
    <gatha type="1"> ‘‘‘Nānāpupphe  samānetvā, karoma pupphamaṇḍapaṃ;</gatha>
    <gatha type="last">Buddhānucchavikaṃ  etaṃ, sabbapūjā bhavissati’.</gatha>
    <hangnum nr="59"/>
    <gatha type="1"> ‘‘Uppalaṃ  padumaṃ vāpi, vassikaṃ adhimuttakaṃ <note>[atimuttakaṃ (?)]</note>;</gatha>
    <gatha type="last">Campakaṃ <note>[candanaṃ (ka.)]</note> nāgapupphañca, maṇḍapaṃ kārayiṃ ahaṃ.</gatha>
    <hangnum nr="60"/>
    <gatha type="1"> ‘‘Satāsanasahassāni, chattacchāyāya paññapiṃ;</gatha>
    <gatha type="last">Pacchimaṃ āsanaṃ mayhaṃ, adhikaṃ satamagghati.</gatha>
    <hangnum nr="61"/>
    <gatha type="1"> ‘‘Satāsanasahassāni, chattacchāyāya paññapiṃ;</gatha>
    <gatha type="last">Paṭiyādetvā annapānaṃ, kālaṃ ārocayiṃ ahaṃ.</gatha>
    <hangnum nr="62"/>
    <gatha type="1"> ‘‘Ārocitamhi kālamhi, padumuttaro mahāmuni;</gatha>
    <gatha type="last">Vasīsatasahassehi, nivesanamupesi me.</gatha>
    <hangnum nr="63"/>
    <gatha type="1"> ‘‘Dhārentaṃ uparicchattaṃ <note>[dhārentamuparicchatte (sī.)]</note>, suphullapupphamaṇḍape;</gatha>
    <gatha type="last">Vasīsatasahassehi, nisīdi purisuttamo.</gatha>
    <hangnum nr="64"/>
    <gatha type="1"> ‘‘‘Chattasatasahassāni, satasahassamāsanaṃ;</gatha>
    <gatha type="last">Kappiyaṃ anavajjañca, paṭigaṇhāhi cakkhuma’.</gatha>
    <hangnum nr="65"/>
    <gatha type="1"> ‘‘Padumuttaro lokavidū, āhutīnaṃ paṭiggaho;</gatha>
    <gatha type="last">Mamaṃ tāretukāmo so, sampaṭicchi mahāmuni.</gatha>
    <centered>(Dānakathā)</centered>
    <hangnum nr="66"/>
    <gatha type="1"> ‘‘Bhikkhuno  ekamekassa, paccekaṃ pattamadāsahaṃ;</gatha>
    <gatha type="last">Jahiṃsu sumbhakaṃ <note>[pubbakaṃ (sī.), sambhataṃ (syā.), mattikaṃ (?)]</note> pattaṃ, lohapattaṃ adhārayuṃ.</gatha>
    <hangnum nr="67"/>
    <gatha type="1"> ‘‘Sattarattindivaṃ buddho, nisīdi pupphamaṇḍape;</gatha>
    <gatha type="last">Bodhayanto bahū satte, dhammacakkaṃ pavattayi.</gatha>
    <hangnum nr="68"/>
    <gatha type="1"> ‘‘Dhammacakkaṃ pavattento, heṭṭhato pupphamaṇḍape;</gatha>
    <gatha type="last">Cullāsītisahassānaṃ , dhammābhisamayo ahu.</gatha>
    <hangnum nr="69"/>
    <gatha type="1"> ‘‘Sattame divase patte, padumuttaro mahāmuni;</gatha>
    <gatha type="last">Chattacchāyāyamāsīno, imā gāthā abhāsatha.</gatha>
    <centered>(Byākaraṇaṃ)</centered>
    <hangnum nr="70"/>
    <gatha type="1"> ‘‘‘Anūnakaṃ dānavaraṃ, yo me pādāsi māṇavo;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="71"/>
    <gatha type="1"> ‘‘‘Hatthī  assā rathā pattī, senā ca caturaṅginī;</gatha>
    <gatha type="last">Parivāressantimaṃ <note>[taṃ (syā.)]</note> niccaṃ, sabbadānassidaṃ phalaṃ.</gatha>
    <hangnum nr="72"/>
    <gatha type="1"> ‘‘‘Hatthiyānaṃ assayānaṃ, sivikā sandamānikā;</gatha>
    <gatha type="last">Upaṭṭhissantimaṃ niccaṃ, sabbadānassidaṃ phalaṃ.</gatha>
    <hangnum nr="73"/>
    <gatha type="1"> ‘‘‘Saṭṭhi rathasahassāni, sabbālaṅkārabhūsitā;</gatha>
    <gatha type="last">Parivāressantimaṃ niccaṃ, sabbadānassidaṃ phalaṃ.</gatha>
    <hangnum nr="74"/>
    <gatha type="1"> ‘‘‘Saṭṭhi  tūriyasahassāni, bheriyo samalaṅkatā;</gatha>
    <gatha type="last">Vajjayissantimaṃ niccaṃ, sabbadānassidaṃ phalaṃ.</gatha>
    <hangnum nr="75"/>
    <gatha type="1"> ‘‘‘Chaḷāsītisahassāni, nāriyo samalaṅkatā;</gatha>
    <gatha type="last">Vicittavatthābharaṇā, āmukkamaṇikuṇḍalā <note>[āmuttamaṇikuṇḍalā (sī. syā.)]</note>.</gatha>
    <hangnum nr="76"/>
    <gatha type="1"> ‘‘‘Aḷārapamhā hasulā, susaññā tanumajjhimā;</gatha>
    <gatha type="last">Parivāressantimaṃ niccaṃ, sabbadānassidaṃ phalaṃ.</gatha>
    <hangnum nr="77"/>
    <gatha type="1"> ‘‘‘Tiṃsakappasahassāni, devaloke ramissati;</gatha>
    <gatha type="last">Sahassakkhattuṃ devindo, devarajjaṃ karissati.</gatha>
    <hangnum nr="78"/>
    <gatha type="1"> ‘‘‘Sahassakkhattuṃ rājā ca, cakkavattī bhavissati;</gatha>
    <gatha type="last">Padesarajjaṃ  vipulaṃ, gaṇanāto asaṅkhiyaṃ.</gatha>
    <hangnum nr="79"/>
    <gatha type="1"> ‘‘‘Devaloke  vasantassa, puññakammasamaṅgino;</gatha>
    <gatha type="last">Devalokapariyantaṃ, ratanachattaṃ dharissati.</gatha>
    <hangnum nr="80"/>
    <gatha type="1"> ‘‘‘Icchissati yadā chāyaṃ <note>[yadā vāyaṃ (syā. ka.)]</note>, chadanaṃ dussapupphajaṃ;</gatha>
    <gatha type="last">Imassa cittamaññāya, nibaddhaṃ chādayissati.</gatha>
    <hangnum nr="81"/>
    <gatha type="1"> ‘‘‘Devalokā cavitvāna, sukkamūlena codito;</gatha>
    <gatha type="last">Puññakammena saṃyutto, brahmabandhu bhavissati.</gatha>
    <hangnum nr="82"/>
    <gatha type="1"> ‘‘‘Kappasatasahassamhi, okkākakulasambhavo;</gatha>
    <gatha type="last">Gotamo nāma gottena <note>[nāmena (sabbattha) evamuparipi; aṭṭhathāyaṃ pana pubbe gottenātipadaṃ vaṇṇitaṃ]</note>, satthā loke bhavissati.</gatha>
    <hangnum nr="83"/>
    <gatha type="1"> ‘‘‘Sabbametaṃ abhiññāya, gotamo sakyapuṅgavo;</gatha>
    <gatha type="last">Bhikkhusaṅghe nisīditvā, etadagge ṭhapessati.</gatha>
    <hangnum nr="84"/>
    <gatha type="1"> ‘‘‘Pilindavacchanāmena <note>[pilindivacchanāmena (sī.)]</note>, hessati satthusāvako;</gatha>
    <gatha type="last">Devānaṃ asurānañca, gandhabbānañca sakkato.</gatha>
    <hangnum nr="85"/>
    <gatha type="1"> ‘‘‘Bhikkhūnaṃ bhikkhunīnañca, gihīnañca tatheva so;</gatha>
    <gatha type="last">Piyo hutvāna sabbesaṃ, viharissatināsavo’.</gatha>
    <centered>(Dānānisaṃsakathā)</centered>
    <hangnum nr="86"/>
    <gatha type="1"> ‘‘Satasahasse kataṃ kammaṃ, phalaṃ dassesi me idha;</gatha>
    <gatha type="last">Sumutto saravegova, kilese jhāpayī mama <note>[jhāpayissati (sī. ka.), jhāpayiṃ ahaṃ (syā.)]</note>.</gatha>
    <hangnum nr="87"/>
    <gatha type="1"> ‘‘Aho me sukataṃ kammaṃ, puññakkhette anuttare;</gatha>
    <gatha type="last">Yattha kāraṃ karitvāna, pattomhi acalaṃ padaṃ.</gatha>
    <hangnum nr="88"/>
    <gatha type="1"> ‘‘Anūnakaṃ dānavaraṃ, adāsi yo <note>[so (ka.)]</note> hi māṇavo;</gatha>
    <gatha type="last">Ādipubbaṅgamo  āsi, tassa dānassidaṃ phalaṃ.</gatha>
    <centered>(1. Chattānisaṃso)</centered>
    <hangnum nr="89"/>
    <gatha type="1"> ‘‘Chatte ca sugate datvā <note>[chatte sugate datvāna (sī. syā.)]</note>, saṅghe gaṇavaruttame;</gatha>
    <gatha type="last">Aṭṭhānisaṃse anubhomi, kammānucchavike mama.</gatha>
    <hangnum nr="90"/>
    <gatha type="1"> ‘‘Sītaṃ  uṇhaṃ na jānāmi, rajojallaṃ na limpati;</gatha>
    <gatha type="last">Anupaddavo anīti ca, homi apacito sadā.</gatha>
    <hangnum nr="91"/>
    <gatha type="1"> ‘‘Sukhumacchaviko homi, visadaṃ hoti mānasaṃ;</gatha>
    <gatha type="last">Chattasatasahassāni, bhave saṃsarato mama.</gatha>
    <hangnum nr="92"/>
    <gatha type="1"> ‘‘Sabbālaṅkārayuttāni , tassa kammassa vāhasā;</gatha>
    <gatha type="last">Imaṃ jātiṃ ṭhapetvāna, matthake dhārayanti me.</gatha>
    <hangnum nr="93"/>
    <gatha type="1"> ‘‘Kasmā <note>[tasmā (syā. ka.)]</note> imāya jātiyā, natthi me chattadhāraṇā;</gatha>
    <gatha type="last">Mama sabbaṃ kataṃ kammaṃ, vimuttichattapattiyā.</gatha>
    <centered>(2. Dussānisaṃso)</centered>
    <hangnum nr="94"/>
    <gatha type="1"> ‘‘Dussāni sugate datvā, saṅghe gaṇavaruttame;</gatha>
    <gatha type="last">Aṭṭhānisaṃse anubhomi, kammānucchavike mama.</gatha>
    <hangnum nr="95"/>
    <gatha type="1"> ‘‘Suvaṇṇavaṇṇo  virajo, sappabhāso patāpavā;</gatha>
    <gatha type="last">Siniddhaṃ hoti me gattaṃ, bhave saṃsarato mama.</gatha>
    <hangnum nr="96"/>
    <gatha type="1"> ‘‘Dussasatasahassāni, setā pītā ca lohitā;</gatha>
    <gatha type="last">Dhārenti matthake mayhaṃ, dussadānassidaṃ phalaṃ.</gatha>
    <hangnum nr="97"/>
    <gatha type="1"> ‘‘Koseyyakambaliyāni, khomakappāsikāni ca;</gatha>
    <gatha type="last">Sabbattha paṭilabhāmi, tesaṃ nissandato ahaṃ.</gatha>
    <centered>(3. Pattānisaṃso)</centered>
    <hangnum nr="98"/>
    <gatha type="1"> ‘‘Patte sugate datvāna, saṅghe gaṇavaruttame;</gatha>
    <gatha type="last">Dasānisaṃse  anubhomi, kammānucchavike mama.</gatha>
    <hangnum nr="99"/>
    <gatha type="1"> ‘‘Suvaṇṇathāle maṇithāle, rajatepi ca thālake;</gatha>
    <gatha type="last">Lohitaṅgamaye thāle, paribhuñjāmi sabbadā.</gatha>
    <hangnum nr="100"/>
    <gatha type="1"> ‘‘Anupaddavo anīti ca, homi apacito sadā;</gatha>
    <gatha type="last">Lābhī annassa pānassa, vatthassa sayanassa ca.</gatha>
    <hangnum nr="101"/>
    <gatha type="1"> ‘‘Na vinassanti me bhogā, ṭhitacitto bhavāmahaṃ;</gatha>
    <gatha type="last">Dhammakāmo sadā homi, appakleso anāsavo.</gatha>
    <hangnum nr="102"/>
    <gatha type="1"> ‘‘Devaloke manusse vā, anubandhā ime guṇā;</gatha>
    <gatha type="last">Chāyā yathāpi rukkhassa, sabbattha na jahanti maṃ.</gatha>
    <centered>(4. Vāsiānisaṃso)</centered>
    <hangnum nr="103"/>
    <gatha type="1"> ‘‘Cittabandhanasambaddhā <note>[cittabandhanasampannā (ka.)]</note>, sukatā vāsiyo bahū;</gatha>
    <gatha type="last">Datvāna buddhaseṭṭhassa, saṅghassa ca tathevahaṃ.</gatha>
    <hangnum nr="104"/>
    <gatha type="1"> ‘‘Aṭṭhānisaṃse anubhomi, kammānucchavike mama;</gatha>
    <gatha type="last">Sūro  homavisārī ca, vesārajjesu pāramī.</gatha>
    <hangnum nr="105"/>
    <gatha type="1"> ‘‘Dhitivīriyavā  homi, paggahītamano sadā;</gatha>
    <gatha type="2">Kilesacchedanaṃ ñāṇaṃ, sukhumaṃ atulaṃ suciṃ;</gatha>
    <gatha type="last">Sabbattha paṭilabhāmi, tassa nissandato ahaṃ.</gatha>
    <centered>(5. Satthakānisaṃso)</centered>
    <hangnum nr="106"/>
    <gatha type="1"> ‘‘Akakkase  apharuse, sudhote satthake bahū;</gatha>
    <gatha type="last">Pasannacitto datvāna, buddhe saṅghe tatheva ca.</gatha>
    <hangnum nr="107"/>
    <gatha type="1"> ‘‘Pañcānisaṃse anubhomi, kammānucchavike mama;</gatha>
    <gatha type="last">Kalyāṇamittaṃ <note>[kalyāṇacittaṃ (sī.)]</note> vīriyaṃ, khantiñca mettasatthakaṃ.</gatha>
    <hangnum nr="108"/>
    <gatha type="1"> ‘‘Taṇhāsallassa  chinnattā, paññāsatthaṃ anuttaraṃ;</gatha>
    <gatha type="last">Vajirena samaṃ ñāṇaṃ, tesaṃ nissandato labhe.</gatha>
    <centered>(6. Sūciānisaṃso)</centered>
    <hangnum nr="109"/>
    <gatha type="1"> ‘‘Sūciyo sugate datvā, saṅghe gaṇavaruttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="110"/>
    <gatha type="1"> ‘‘Na saṃsayo kaṅkhacchedo, abhirūpo ca bhogavā;</gatha>
    <gatha type="last">Tikkhapañño sadā homi, saṃsaranto bhavābhave.</gatha>
    <hangnum nr="111"/>
    <gatha type="1"> ‘‘Gambhīraṃ nipuṇaṃ ṭhānaṃ, atthaṃ ñāṇena passayiṃ;</gatha>
    <gatha type="last">Vajiraggasamaṃ ñāṇaṃ, hoti me tamaghātanaṃ.</gatha>
    <centered>(7. Nakhacchedanānisaṃso)</centered>
    <hangnum nr="112"/>
    <gatha type="1"> ‘‘Nakhacchedane sugate, datvā saṅghe gaṇuttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="113"/>
    <gatha type="1"> ‘‘Dāsidāse <note>[dāsidāsa (ka.)]</note> gavasse ca, bhatake nāṭake <note>[ārakkhake (sī.)]</note> bahū;</gatha>
    <gatha type="last">Nhāpite bhattake sūde, sabbattheva labhāmahaṃ.</gatha>
    <centered>(8. Vidhūpanatālavaṇṭānisaṃso)</centered>
    <hangnum nr="114"/>
    <gatha type="1"> ‘‘Vidhūpane sugate datvā, tālavaṇṭe ca sobhaṇe;</gatha>
    <gatha type="last">Aṭṭhānisaṃse anubhomi, kammānucchavike mama.</gatha>
    <hangnum nr="115"/>
    <gatha type="1"> ‘‘Sītaṃ uṇhaṃ na jānāmi, pariḷāho na vijjati;</gatha>
    <gatha type="last">Darathaṃ nābhijānāmi, cittasantāpanaṃ mama.</gatha>
    <hangnum nr="116"/>
    <gatha type="1"> ‘‘Rāgaggi  dosamohaggi, mānaggi diṭṭhiaggi ca;</gatha>
    <gatha type="last">Sabbaggī nibbutā mayhaṃ, tassa nissandato mama.</gatha>
    <centered>(9. Morahattha-cāmaraṃ)</centered>
    <hangnum nr="117"/>
    <gatha type="1"> ‘‘Morahatthe  cāmariyo, datvā saṅghe gaṇuttame;</gatha>
    <gatha type="last">Upasantakilesohaṃ, viharāmi anaṅgaṇo.</gatha>
    <centered>(10. Parissāvana-dhammakaraṃ)</centered>
    <hangnum nr="118"/>
    <gatha type="1"> ‘‘Parissāvane  sugate, datvā dhammakaruttame <note>[datvā sukate dhammakuttare (syā. ka.)]</note>;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="119"/>
    <gatha type="1"> ‘‘Sabbesaṃ samatikkamma, dibbaṃ āyuṃ labhāmahaṃ;</gatha>
    <gatha type="last">Appasayho sadā homi, corapaccatthikehi vā.</gatha>
    <hangnum nr="120"/>
    <gatha type="1"> ‘‘Satthena vā visena vā, vihesampi na kubbate;</gatha>
    <gatha type="last">Antarāmaraṇaṃ natthi, tesaṃ nissandato mama.</gatha>
    <centered>(11. Teladhārānisaṃso)</centered>
    <hangnum nr="121"/>
    <gatha type="1"> ‘‘Teladhāre sugate datvā, saṅghe gaṇavaruttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="122"/>
    <gatha type="1"> ‘‘Sucārurūpo subhaddo <note>[sugado (sī.), suvāco (?)]</note>, susamuggatamānaso;</gatha>
    <gatha type="last">Avikkhittamano homi, sabbārakkhehi rakkhito.</gatha>
    <centered>(12. Sūcigharānisaṃso)</centered>
    <hangnum nr="123"/>
    <gatha type="1"> ‘‘Sūcighare sugate datvā, saṅghe gaṇavaruttame;</gatha>
    <gatha type="last">Tīṇānisaṃse anubhomi, kammānucchavike mama.</gatha>
    <hangnum nr="124"/>
    <gatha type="1"> ‘‘Cetosukhaṃ kāyasukhaṃ, iriyāpathajaṃ sukhaṃ;</gatha>
    <gatha type="last">Ime guṇe paṭilabhe, tassa nissandato ahaṃ.</gatha>
    <centered>(13. Aṃsabaddhānisaṃso)</centered>
    <hangnum nr="125"/>
    <gatha type="1"> ‘‘Aṃsabaddhe jine datvā, saṅghe gaṇavaruttame;</gatha>
    <gatha type="last">Tīṇānisaṃse anubhomi, kammānucchavike mama.</gatha>
    <hangnum nr="126"/>
    <gatha type="1"> ‘‘Saddhamme  gādhaṃ <note>[cetoñāṇaṃ ca (sī.)]</note> vindāmi, sarāmi dutiyaṃ bhavaṃ;</gatha>
    <gatha type="last">Sabbattha succhavī homi, tassa nissandato ahaṃ.</gatha>
    <centered>(14. Kāyabandhanānisaṃso)</centered>
    <hangnum nr="127"/>
    <gatha type="1"> ‘‘Kāyabandhe jine datvā, saṅghe gaṇavaruttame;</gatha>
    <gatha type="last">Chānisaṃse anubhomi, kammānucchavike mama.</gatha>
    <hangnum nr="128"/>
    <gatha type="1"> ‘‘Samādhīsu  na kampāmi, vasī homi samādhisu;</gatha>
    <gatha type="last">Abhejjapariso homi, ādeyyavacano sadā.</gatha>
    <hangnum nr="129"/>
    <gatha type="1"> ‘‘Upaṭṭhitasati homi, tāso mayhaṃ na vijjati;</gatha>
    <gatha type="last">Devaloke manusse vā, anubandhā ime guṇā.</gatha>
    <centered>(15. Ādhārakānisaṃso)</centered>
    <hangnum nr="130"/>
    <gatha type="1"> ‘‘Ādhārake jine datvā, saṅghe gaṇavaruttame;</gatha>
    <gatha type="last">Pañcavaṇṇehi dāyādo <note>[pañcavaṇṇe bhayābhāvo (syā.)]</note>, acalo homi kenaci.</gatha>
    <hangnum nr="131"/>
    <gatha type="1"> ‘‘Ye  keci me sutā dhammā, satiñāṇappabodhanā;</gatha>
    <gatha type="last">Dhatā <note>[ṭhitā (ka.)]</note> me na vinassanti, bhavanti suvinicchitā.</gatha>
    <centered>(16. Bhājanānisaṃso)</centered>
    <hangnum nr="132"/>
    <gatha type="1"> ‘‘Bhājane paribhoge ca, datvā buddhe gaṇuttame;</gatha>
    <gatha type="last">Tīṇānisaṃse anubhomi, kammānucchavike mama.</gatha>
    <hangnum nr="133"/>
    <gatha type="1"> ‘‘Soṇṇamaye maṇimaye, athopi phalikāmaye;</gatha>
    <gatha type="last">Lohitaṅgamaye ceva, labhāmi bhājane ahaṃ.</gatha>
    <hangnum nr="134"/>
    <gatha type="1"> ‘‘Bhariyā dāsadāsī <note>[sabbatthapi evameva dissati]</note> ca, hatthissarathapattike;</gatha>
    <gatha type="last">Itthī patibbatā ceva, paribhogāni sabbadā.</gatha>
    <hangnum nr="135"/>
    <gatha type="1"> ‘‘Vijjā mantapade ceva, vividhe āgame bahū;</gatha>
    <gatha type="last">Sabbaṃ sippaṃ nisāmemi, paribhogāni sabbadā.</gatha>
    <centered>(17. Thālakānisaṃso)</centered>
    <hangnum nr="136"/>
    <gatha type="1"> ‘‘Thālake sugate datvā, saṅghe gaṇavaruttame;</gatha>
    <gatha type="last">Tīṇānisaṃse anubhomi, kammānucchavike mama.</gatha>
    <hangnum nr="137"/>
    <gatha type="1"> ‘‘Soṇṇamaye  maṇimaye, athopi phalikāmaye;</gatha>
    <gatha type="last">Lohitaṅgamaye ceva, labhāmi thālake ahaṃ.</gatha>
    <hangnum nr="138"/>
    <gatha type="1"> ‘‘Asatthake <note>[asatthake (sī.), assaṭṭhake (syā.)]</note> phalamaye, atho pokkharapattake;</gatha>
    <gatha type="last">Madhupānakasaṅkhe ca, labhāmi thālake ahaṃ.</gatha>
    <hangnum nr="139"/>
    <gatha type="1"> ‘‘Vatte guṇe paṭipatti, ācārakiriyāsu ca;</gatha>
    <gatha type="last">Ime guṇe paṭilabhe, tassa nissandato ahaṃ.</gatha>
    <centered>(18. Bhesajjānisaṃso)</centered>
    <hangnum nr="140"/>
    <gatha type="1"> ‘‘Bhesajjaṃ  sugate datvā, saṅghe gaṇavaruttame;</gatha>
    <gatha type="last">Dasānisaṃse anubhomi, kammānucchavike mama.</gatha>
    <hangnum nr="141"/>
    <gatha type="1"> ‘‘Āyuvā balavā dhīro, vaṇṇavā yasavā sukhī;</gatha>
    <gatha type="2">Anupaddavo anīti ca, homi apacito sadā;</gatha>
    <gatha type="last">Na me piyaviyogatthi, tassa nissandato mama.</gatha>
    <centered>(19. Upāhanānisaṃso)</centered>
    <hangnum nr="142"/>
    <gatha type="1"> ‘‘Upāhane jine datvā, saṅghe gaṇavaruttame;</gatha>
    <gatha type="last">Tīṇānisaṃse anubhomi, kammānucchavike mama.</gatha>
    <hangnum nr="143"/>
    <gatha type="1"> ‘‘Hatthiyānaṃ assayānaṃ, sivikā sandamānikā;</gatha>
    <gatha type="last">Saṭṭhisatasahassāni, parivārenti maṃ sadā.</gatha>
    <hangnum nr="144"/>
    <gatha type="1"> ‘‘Maṇimayā tambamayā <note>[kambalikā (sī. ka.)]</note>, soṇṇarajatapādukā;</gatha>
    <gatha type="last">Nibbattanti paduddhāre, bhave saṃsarato mama.</gatha>
    <hangnum nr="145"/>
    <gatha type="1"> ‘‘Niyāmaṃ  sati dhāvanti <note>[niyamaṃ paṭidhāvantī (sī.), niyāmaṃ paṭidhāvanti (syā.)]</note>, āguācārasodhanaṃ <note>[ācāraguṇasodhanaṃ (sī. syā.)]</note>;</gatha>
    <gatha type="last">Ime guṇe paṭilabhe, tassa nissandato ahaṃ.</gatha>
    <centered>(20. Pādukānisaṃso)</centered>
    <hangnum nr="146"/>
    <gatha type="1"> ‘‘Pāduke sugate datvā, saṅghe gaṇavaruttame;</gatha>
    <gatha type="last">Iddhipādukamāruyha, viharāmi yadicchakaṃ.</gatha>
    <centered>(21. Udakapuñchanānisaṃso)</centered>
    <hangnum nr="147"/>
    <gatha type="1"> ‘‘Udakapucchanacoḷe , datvā buddhe gaṇuttame;</gatha>
    <gatha type="last">Pañcānisaṃse  anubhomi, kammānucchavike mama.</gatha>
    <hangnum nr="148"/>
    <gatha type="1"> ‘‘Suvaṇṇavaṇṇo virajo, sappabhāso patāpavā;</gatha>
    <gatha type="last">Siniddhaṃ hoti me gattaṃ, rajojallaṃ na limpati;</gatha>
    <gatha type="last">Ime guṇe paṭilabhe, tassa nissandato ahaṃ.</gatha>
    <centered>(22. Kattaradaṇḍānisaṃso)</centered>
    <hangnum nr="149"/>
    <gatha type="1"> ‘‘Kattaradaṇḍe sugate, datvā saṅghe gaṇuttame;</gatha>
    <gatha type="last">Chānisaṃse anubhomi, kammānucchavike mama.</gatha>
    <hangnum nr="150"/>
    <gatha type="1"> ‘‘Puttā  mayhaṃ bahū honti, tāso mayhaṃ na vijjati;</gatha>
    <gatha type="2">Appasayho sadā homi, sabbārakkhehi rakkhito;</gatha>
    <gatha type="last">Khalitampi <note>[khalitaṃ maṃ (sī. ka.)]</note> na jānāmi, abhantaṃ mānasaṃ mama.</gatha>
    <centered>(23. Osadhañjanānisaṃso)</centered>
    <hangnum nr="151"/>
    <gatha type="1"> ‘‘Osadhaṃ añjanaṃ datvā, buddhe saṅghe gaṇuttame;</gatha>
    <gatha type="last">Aṭṭhānisaṃse anubhomi, kammānucchavike mama.</gatha>
    <hangnum nr="152"/>
    <gatha type="1"> ‘‘Visālanayano homi, setapīto ca lohito;</gatha>
    <gatha type="last">Anāvilapasannakkho, sabbarogavivajjito.</gatha>
    <hangnum nr="153"/>
    <gatha type="1"> ‘‘Labhāmi dibbanayanaṃ, paññācakkhuṃ anuttaraṃ;</gatha>
    <gatha type="last">Ime guṇe paṭilabhe, tassa nissandato ahaṃ.</gatha>
    <centered>(24. Kuñcikānisaṃso)</centered>
    <hangnum nr="154"/>
    <gatha type="1"> ‘‘Kuñcike sugate datvā, saṅghe gaṇavaruttame;</gatha>
    <gatha type="last">Dhammadvāravivaraṇaṃ, labhāmi ñāṇakuñcikaṃ.</gatha>
    <centered>(25. Kuñcikāgharānisaṃso)</centered>
    <hangnum nr="155"/>
    <gatha type="1"> ‘‘Kuñcikānaṃ ghare datvā, buddhe saṅghe gaṇuttame;</gatha>
    <gatha type="2">Dvānisaṃse anubhomi, kammānucchavike mama;</gatha>
    <gatha type="last">Appakodho  anāyāso, saṃsaranto bhave ahaṃ.</gatha>
    <centered>(26. Āyogānisaṃso)</centered>
    <hangnum nr="156"/>
    <gatha type="1"> ‘‘Āyoge  sugate datvā, saṅghe gaṇavaruttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="157"/>
    <gatha type="1"> ‘‘Samādhīsu na kampāmi, vasī homi samādhisu;</gatha>
    <gatha type="2">Abhejjapariso homi, ādeyyavacano sadā;</gatha>
    <gatha type="last">Jāyati bhogasampatti, bhave saṃsarato mama.</gatha>
    <centered>(27. Dhūmanettānisaṃso)</centered>
    <hangnum nr="158"/>
    <gatha type="1"> ‘‘Dhūmanette jine datvā, saṅghe gaṇavaruttame;</gatha>
    <gatha type="last">Tīṇānisaṃse anubhomi, kammānucchavike mama.</gatha>
    <hangnum nr="159"/>
    <gatha type="1"> ‘‘Sati  me ujukā hoti, susambandhā ca nhāravo;</gatha>
    <gatha type="last">Labhāmi dibbanayanaṃ <note>[dibbasayanaṃ (syā.)]</note>, tassa nissandato ahaṃ.</gatha>
    <centered>(28. Dīpadhārānisaṃso)</centered>
    <hangnum nr="160"/>
    <gatha type="1"> ‘‘Dīpadhāre <note>[dīpaṭṭhāne (sī.), dīpadāne (syā.), dīpaṭṭhāpe (ka.)]</note> jine datvā, saṅghe gaṇavaruttame;</gatha>
    <gatha type="last">Tīṇānisaṃse anubhomi, kammānucchavike mama.</gatha>
    <hangnum nr="161"/>
    <gatha type="1"> ‘‘Jātimā aṅgasampanno, paññavā buddhasammato <note>[buddhisammato (sī. ka.)]</note>;</gatha>
    <gatha type="last">Ime guṇe paṭilabhe, tassa nissandato ahaṃ.</gatha>
    <centered>(29. Tumbaka-karaṇḍo)</centered>
    <hangnum nr="162"/>
    <gatha type="1"> ‘‘Tumbake ca karaṇḍe ca, datvā buddhe gaṇuttame;</gatha>
    <gatha type="last">Dasānisaṃse anubhomi, kammānucchavike mama.</gatha>
    <hangnum nr="163"/>
    <gatha type="1"> ‘‘Sugutto <note>[sadāgutto (sī. syā.) saṃgutto (ka.)]</note> sukhasamaṅgī, mahāyaso tathāgati;</gatha>
    <gatha type="last">Vipattivigato <note>[vibhattigatto (syā.)]</note> sukhumālo, sabbītiparivajjito.</gatha>
    <hangnum nr="164"/>
    <gatha type="1"> ‘‘Vipule ca guṇe lābhī, samāva calanā mama;</gatha>
    <gatha type="last">Suvivajjitaubbego, tumbake ca karaṇḍake.</gatha>
    <hangnum nr="165"/>
    <gatha type="1"> ‘‘Labhāmi  caturo vaṇṇe, hatthissaratanāni ca;</gatha>
    <gatha type="last">Tāni me na vinassanti, tumbadāne idaṃ phalaṃ.</gatha>
    <centered>(30. Malaharaṇānisaṃso)</centered>
    <hangnum nr="166"/>
    <gatha type="1"> ‘‘Malaharaṇiyo <note>[añjananāḷiyo (sī.), hatthalilaṅgake (syā. pī.), hatthalilaṅgate (ka.)]</note> datvā, buddhe saṅghe gaṇuttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="167"/>
    <gatha type="1"> ‘‘Sabbalakkhaṇasampanno, āyupaññāsamāhito;</gatha>
    <gatha type="last">Sabbāyāsavinimutto, kāyo me hoti sabbadā.</gatha>
    <centered>(31. Pipphalānisaṃso)</centered>
    <hangnum nr="168"/>
    <gatha type="1"> ‘‘Taṇudhāre sunisite, saṅghe datvāna pipphale;</gatha>
    <gatha type="last">Kilesakantanaṃ ñāṇaṃ, labhāmi atulaṃ suciṃ.</gatha>
    <centered>(32. Bhaṇḍāsānisaṃso)</centered>
    <hangnum nr="169"/>
    <gatha type="1"> ‘‘Saṇḍāse sugate datvā, saṅghe gaṇavaruttame;</gatha>
    <gatha type="last">Kilesabhañjanaṃ <note>[kilesaluñcanaṃ (sī. syā. pī.)]</note> ñāṇaṃ, labhāmi atulaṃ suciṃ.</gatha>
    <centered>(33. Natthukānisaṃso)</centered>
    <hangnum nr="170"/>
    <gatha type="1"> ‘‘Natthuke <note>[thavike (?) bhesajjathaviketi hi pubbe vuttaṃ]</note> sugate datvā, saṅghe gaṇavaruttame;</gatha>
    <gatha type="last">Aṭṭhānisaṃse anubhomi, kammānucchavike mama.</gatha>
    <hangnum nr="171"/>
    <gatha type="1"> ‘‘Saddhaṃ  sīlaṃ hiriñcāpi, atha ottappiyaṃ guṇaṃ;</gatha>
    <gatha type="last">Sutaṃ cāgañca khantiñca, paññaṃ me aṭṭhamaṃ guṇaṃ.</gatha>
    <centered>(34. Pīṭhakānisaṃso)</centered>
    <hangnum nr="172"/>
    <gatha type="1"> ‘‘Pīṭhake  sugate datvā, saṅghe gaṇavaruttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="173"/>
    <gatha type="1"> ‘‘Ucce kule pajāyāmi, mahābhogo bhavāmahaṃ;</gatha>
    <gatha type="last">Sabbe maṃ apacāyanti, kitti abbhuggatā mama.</gatha>
    <hangnum nr="174"/>
    <gatha type="1"> ‘‘Kappasatasahassāni, pallaṅkā caturassakā;</gatha>
    <gatha type="last">Parivārenti maṃ niccaṃ, saṃvibhāgarato ahaṃ.</gatha>
    <centered>(35. Bhisiānisaṃso)</centered>
    <hangnum nr="175"/>
    <gatha type="1"> ‘‘Bhisiyo  sugate datvā, saṅghe gaṇavaruttame;</gatha>
    <gatha type="last">Chānisaṃse anubhomi, kammānucchavike mama.</gatha>
    <hangnum nr="176"/>
    <gatha type="1"> ‘‘Samasugattopacito, muduko cārudassano;</gatha>
    <gatha type="last">Labhāmi ñāṇaparivāraṃ, bhisidānassidaṃ phalaṃ.</gatha>
    <hangnum nr="177"/>
    <gatha type="1"> ‘‘Tūlikā vikatikāyo, kaṭṭissā <note>[kaṭṭhissā (sī.), kuṭṭakā (ka.)]</note> cittakā bahū;</gatha>
    <gatha type="last">Varapotthake kambale ca, labhāmi vividhe ahaṃ.</gatha>
    <hangnum nr="178"/>
    <gatha type="1"> ‘‘Pāvārike ca muduke, mudukājinaveṇiyo;</gatha>
    <gatha type="last">Labhāmi vividhatthāre <note>[vividhaṭṭhāne (syā. ka.)]</note>, bhisidānassidaṃ phalaṃ.</gatha>
    <hangnum nr="179"/>
    <gatha type="1"> ‘‘Yato sarāmi attānaṃ, yato pattosmi viññutaṃ;</gatha>
    <gatha type="last">Atuccho jhānamañcomhi, bhisidānassidaṃ phalaṃ.</gatha>
    <centered>(36. Bibbohanānisaṃso)</centered>
    <hangnum nr="180"/>
    <gatha type="1"> ‘‘Bibbohane jine datvā, saṅghe gaṇavaruttame;</gatha>
    <gatha type="last">Chānisaṃse anubhomi, kammānucchavike mama.</gatha>
    <hangnum nr="181"/>
    <gatha type="1"> ‘‘Uṇṇike padumake ca, atho lohitacandane;</gatha>
    <gatha type="last">Bibbohane upādhemi, uttamaṅgaṃ sadā mama.</gatha>
    <hangnum nr="182"/>
    <gatha type="1"> ‘‘Aṭṭhaṅgike maggavare, sāmaññe caturo phale;</gatha>
    <gatha type="last">Tesu ñāṇaṃ uppādetvā <note>[upanetvā (sī.)]</note>, vihare niccakālikaṃ.</gatha>
    <hangnum nr="183"/>
    <gatha type="1"> ‘‘Dāne  dame saṃyame ca, appamaññāsu rūpisu;</gatha>
    <gatha type="last">Tesu ñāṇaṃ uppādetvā <note>[upanetvā (sī.)]</note>, vihare sabbakālikaṃ.</gatha>
    <hangnum nr="184"/>
    <gatha type="1"> ‘‘Vatte guṇe paṭipatti, ācārakiriyāsu ca;</gatha>
    <gatha type="last">Tesu ñāṇaṃ uppādetvā <note>[ñāṇaṃ upadahitvāna (sī.)]</note>, vihare sabbadā ahaṃ.</gatha>
    <hangnum nr="185"/>
    <gatha type="1"> ‘‘Caṅkame  vā padhāne vā, vīriye bodhipakkhiye;</gatha>
    <gatha type="last">Tesu ñāṇaṃ uppādetvā, viharāmi yadicchakaṃ.</gatha>
    <hangnum nr="186"/>
    <gatha type="1"> ‘‘Sīlaṃ  samādhi paññā ca, vimutti ca anuttarā;</gatha>
    <gatha type="last">Tesu ñāṇaṃ uppādetvā <note>[ñāṇaṃ upadahitvāna (sī.)]</note>, viharāmi sukhaṃ ahaṃ.</gatha>
    <centered>(37. Phalapīṭhānisaṃso)</centered>
    <hangnum nr="187"/>
    <gatha type="1"> ‘‘Phalapīṭhe <note>[palālapīṭṭhe (sī.)]</note> jine datvā, saṅghe gaṇavaruttame;</gatha>
    <gatha type="last">Dvānisaṃse anubhomi, kammānucchavike mama.</gatha>
    <hangnum nr="188"/>
    <gatha type="1"> ‘‘Soṇṇamaye maṇimaye, dantasāramaye bahū;</gatha>
    <gatha type="last">Pallaṅkaseṭṭhe vindāmi, phalapīṭhassidaṃ phalaṃ.</gatha>
    <centered>(38. Pādapīṭhānisaṃso)</centered>
    <hangnum nr="189"/>
    <gatha type="1"> ‘‘Pādapīṭhe jine datvā, saṅghe gaṇavaruttame;</gatha>
    <gatha type="2">Dvānisaṃse anubhomi, kammānucchavike mama;</gatha>
    <gatha type="last">Labhāmi bahuke yāne, pādapīṭhassidaṃ phalaṃ.</gatha>
    <hangnum nr="190"/>
    <gatha type="1"> ‘‘Dāsī dāsā ca bhariyā, ye caññe anujīvino;</gatha>
    <gatha type="last">Sammā paricarante maṃ, pādapīṭhassidaṃ phalaṃ.</gatha>
    <centered>(39. Telabbhañjanānisaṃso)</centered>
    <hangnum nr="191"/>
    <gatha type="1"> ‘‘Telaabbhañjane <note>[telānabbhañjane (sī.)]</note> datvā, saṅghe gaṇavaruttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="192"/>
    <gatha type="1"> ‘‘Abyādhitā rūpavatā, khippaṃ dhammanisantitā;</gatha>
    <gatha type="last">Lābhitā annapānassa, āyupañcamakaṃ mama.</gatha>
    <centered>(40. Sappitelānisaṃso)</centered>
    <hangnum nr="193"/>
    <gatha type="1"> ‘‘Sappitelañca datvāna, saṅghe gaṇavaruttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="194"/>
    <gatha type="1"> ‘‘Thāmavā rūpasampanno, pahaṭṭhatanujo sadā;</gatha>
    <gatha type="last">Abyādhi  visado homi, sappitelassidaṃ phalaṃ.</gatha>
    <centered>(41. Mukhasodhanakānisaṃso)</centered>
    <hangnum nr="195"/>
    <gatha type="1"> ‘‘Mukhasodhanakaṃ  datvā, buddhe saṅghe gaṇuttame;</gatha>
    <gatha type="last">Pañcānisaṃse anubhomi, kammānucchavike mama.</gatha>
    <hangnum nr="196"/>
    <gatha type="1"> ‘‘Visuddhakaṇṭho madhurassaro, kāsasāsavivajjito;</gatha>
    <gatha type="last">Uppalagandho mukhato, upavāyati me sadā.</gatha>
    <centered>(42. Dadhiānisaṃso)</centered>
    <hangnum nr="197"/>
    <gatha type="1"> ‘‘Dadhiṃ datvāna sampannaṃ, buddhe saṅghe gaṇuttame;</gatha>
    <gatha type="last">Bhuñjāmi amataṃ bhattaṃ <note>[vittaṃ (sī. ka.)]</note>, varaṃ kāyagatāsatiṃ.</gatha>
    <centered>(43. Madhuānisaṃso)</centered>
    <hangnum nr="198"/>
    <gatha type="1"> ‘‘Vaṇṇagandharasopetaṃ, madhuṃ datvā jine gaṇe;</gatha>
    <gatha type="last">Anūpamaṃ atuliyaṃ, pive muttirasaṃ ahaṃ.</gatha>
    <centered>(44.Rasānisaṃso)</centered>
    <hangnum nr="199"/>
    <gatha type="1"> ‘‘Yathābhūtaṃ  rasaṃ datvā, buddhe saṅghe gaṇuttame;</gatha>
    <gatha type="last">Caturo phale anubhomi, kammānucchavike mama.</gatha>
    <centered>(45. Annapānānisaṃso)</centered>
    <hangnum nr="200"/>
    <gatha type="1"> ‘‘Annaṃ pānañca datvāna, buddhe saṅghe gaṇuttame;</gatha>
    <gatha type="last">Dasānisaṃse anubhomi, kammānucchavike mama.</gatha>
    <hangnum nr="201"/>
    <gatha type="1"> ‘‘Āyuvā balavā dhīro, vaṇṇavā yasavā sukhī;</gatha>
    <gatha type="2">Lābhī annassa pānassa, sūro paññāṇavā sadā;</gatha>
    <gatha type="last">Ime guṇe paṭilabhe, saṃsaranto bhave ahaṃ.</gatha>
    <centered>(46. Dhūpānisaṃso)</centered>
    <hangnum nr="202"/>
    <gatha type="1"> ‘‘Dhūpaṃ <note>[dhūmaṃ (sī. ka.)]</note> datvāna sugate, saṅghe gaṇavaruttame;</gatha>
    <gatha type="last">Dasānisaṃse anubhomi, kammānucchavike mama.</gatha>
    <hangnum nr="203"/>
    <gatha type="1"> ‘‘Sugandhadeho yasavā, sīghapañño ca kittimā;</gatha>
    <gatha type="last">Tikkhapañño bhūripañño, hāsagambhīrapaññavā.</gatha>
    <hangnum nr="204"/>
    <gatha type="1"> ‘‘Vepullajavanapañño , saṃsaranto bhavābhave;</gatha>
    <gatha type="last">Tasseva vāhasā dāni, patto santisukhaṃ sivaṃ.</gatha>
    <centered>(Sādhāraṇānisaṃso)</centered>
    <hangnum nr="205"/>
    <gatha type="1"> ‘‘Kilesā  jhāpitā mayhaṃ, bhavā sabbe samūhatā;</gatha>
    <gatha type="last">Nāgova bandhanaṃ chetvā, viharāmi anāsavo.</gatha>
    <hangnum nr="206"/>
    <gatha type="1"> ‘‘Svāgataṃ vata me āsi, mama buddhassa santike <note>[buddhaseṭṭhassa santike (?) evamuparipi; etadeva hi upālittherāpadānaṭṭhakathāyaṃ vaṇṇitaṃ]</note>;</gatha>
    <gatha type="last">Tisso vijjā anuppattā, kataṃ buddhassa sāsanaṃ.</gatha>
    <hangnum nr="207"/>
    <gatha type="1"> ‘‘Paṭisambhidā catasso, vimokkhāpi ca aṭṭhime;</gatha>
    <gatha type="last">Chaḷabhiññā sacchikatā, kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā pilindavaccho thero imā gāthāyo abhāsitthāti.</paragraph>
    <centered>Pilindavacchattherassāpadānaṃ paṭhamaṃ.</centered>
    <subhead>2. Selattheraapadānaṃ</subhead>
    <hangnum nr="208"/>
    <gatha type="1"> ‘‘Nagare haṃsavatiyā, vīthisāmī ahosahaṃ;</gatha>
    <gatha type="last">Mama ñātī samānetvā, idaṃ vacanamabraviṃ.</gatha>
    <hangnum nr="209"/>
    <gatha type="1"> ‘‘‘Buddho loke samuppanno, puññakkhetto anuttaro <note>[puññakkhettaṃ anuttaraṃ (sī.)]</note>;</gatha>
    <gatha type="last">Āsi so <note>[āsīso (sī.), ādhāro (pī.)]</note> sabbalokassa, āhutīnaṃ paṭiggaho.</gatha>
    <hangnum nr="210"/>
    <gatha type="1"> ‘‘‘Khattiyā negamā ceva, mahāsālā ca brāhmaṇā;</gatha>
    <gatha type="last">Pasannacittā sumanā, pūgadhammaṃ akaṃsu te.</gatha>
    <hangnum nr="211"/>
    <gatha type="1"> ‘‘‘Hatthārohā  anīkaṭṭhā, rathikā pattikārakā;</gatha>
    <gatha type="last">Pasannacittā sumanā, pūgadhammaṃ akaṃsu te.</gatha>
    <hangnum nr="212"/>
    <gatha type="1"> ‘‘‘Uggā  ca rājaputtā ca, vesiyānā ca brāhmaṇā;</gatha>
    <gatha type="last">Pasannacittā sumanā, pūgadhammaṃ akaṃsu te.</gatha>
    <hangnum nr="213"/>
    <gatha type="1"> ‘‘‘Āḷārikā  kappakā <note>[āḷārikā ca sūdā (syā.)]</note> ca, nhāpakā mālakārakā;</gatha>
    <gatha type="last">Pasannacittā sumanā, pūgadhammaṃ akaṃsu te.</gatha>
    <hangnum nr="214"/>
    <gatha type="1"> ‘‘‘Rajakā pesakārā ca, cammakārā ca nhāpitā;</gatha>
    <gatha type="last">Pasannacittā sumanā, pūgadhammaṃ akaṃsu te.</gatha>
    <hangnum nr="215"/>
    <gatha type="1"> ‘‘‘Usukārā bhamakārā, cammakārā ca tacchakā;</gatha>
    <gatha type="last">Pasannacittā sumanā, pūgadhammaṃ akaṃsu te.</gatha>
    <hangnum nr="216"/>
    <gatha type="1"> ‘‘‘Kammārā  soṇṇakārā ca, tipulohakarā tathā;</gatha>
    <gatha type="last">Pasannacittā sumanā, pūgadhammaṃ akaṃsu te.</gatha>
    <hangnum nr="217"/>
    <gatha type="1"> ‘‘‘Bhatakā ceṭakā ceva, dāsakammakarā bahū;</gatha>
    <gatha type="last">Yathāsakena thāmena, pūgadhammaṃ akaṃsu te.</gatha>
    <hangnum nr="218"/>
    <gatha type="1"> ‘‘‘Udahārā kaṭṭhahārā, kassakā tiṇahārakā;</gatha>
    <gatha type="last">Yathāsakena thāmena, pūgadhammaṃ akaṃsu te.</gatha>
    <hangnum nr="219"/>
    <gatha type="1"> ‘‘‘Pupphikā mālikā ceva, paṇṇikā phalahārakā;</gatha>
    <gatha type="last">Yathāsakena thāmena, pūgadhammaṃ akaṃsu te.</gatha>
    <hangnum nr="220"/>
    <gatha type="1"> ‘‘‘Gaṇikā kumbhadāsī ca, pūvikā <note>[sūpikā (ka.)]</note> macchikāpi ca;</gatha>
    <gatha type="last">Yathāsakena thāmena, pūgadhammaṃ akaṃsu te.</gatha>
    <hangnum nr="221"/>
    <gatha type="1"> ‘‘‘Etha  sabbe samāgantvā, gaṇaṃ bandhāma ekato;</gatha>
    <gatha type="last">Adhikāraṃ karissāma, puññakkhette anuttare’.</gatha>
    <hangnum nr="222"/>
    <gatha type="1"> ‘‘Te me sutvāna vacanaṃ, gaṇaṃ bandhiṃsu tāvade;</gatha>
    <gatha type="last">Upaṭṭhānasālaṃ sukataṃ, bhikkhusaṅghassa kārayuṃ.</gatha>
    <hangnum nr="223"/>
    <gatha type="1"> ‘‘Niṭṭhāpetvāna taṃ sālaṃ, udaggo tuṭṭhamānaso;</gatha>
    <gatha type="last">Pareto tehi sabbehi, sambuddhamupasaṅkamiṃ.</gatha>
    <hangnum nr="224"/>
    <gatha type="1"> ‘‘Upasaṅkamma sambuddhaṃ, lokanāthaṃ narāsabhaṃ;</gatha>
    <gatha type="last">Vanditvā satthuno pāde, idaṃ vacanamabraviṃ.</gatha>
    <hangnum nr="225"/>
    <gatha type="1"> ‘‘‘Ime tīṇi satā vīra, purisā ekato gaṇā;</gatha>
    <gatha type="last">Upaṭṭhānasālaṃ sukataṃ, niyyādenti <note>[niyyātenti (sī.)]</note> tuvaṃ <note>[tavaṃ (sī.), tava (syā.)]</note> muni’.</gatha>
    <hangnum nr="226"/>
    <gatha type="1"> ‘‘Bhikkhusaṅghassa  purato, sampaṭicchatva cakkhumā;</gatha>
    <gatha type="last">Tiṇṇaṃ satānaṃ purato, imā gāthā abhāsatha.</gatha>
    <hangnum nr="227"/>
    <gatha type="1"> ‘‘‘Tisatāpi ca jeṭṭho ca, anuvattiṃsu ekato;</gatha>
    <gatha type="last">Sampattiñhi <note>[sampattīhi (syā. ka.)]</note> karitvāna, sabbe anubhavissatha.</gatha>
    <hangnum nr="228"/>
    <gatha type="1"> ‘‘‘Pacchime  bhave sampatte, sītibhāvamanuttaraṃ;</gatha>
    <gatha type="last">Ajaraṃ amataṃ santaṃ, nibbānaṃ phassayissatha’.</gatha>
    <hangnum nr="229"/>
    <gatha type="1"> ‘‘Evaṃ buddho viyākāsi, sabbaññū samaṇuttaro;</gatha>
    <gatha type="last">Buddhassa vacanaṃ sutvā, somanassaṃ pavedayiṃ.</gatha>
    <hangnum nr="230"/>
    <gatha type="1"> ‘‘Tiṃsa  kappasahassāni, devaloke ramiṃ ahaṃ;</gatha>
    <gatha type="last">Devādhipo pañcasataṃ, devarajjamakārayiṃ.</gatha>
    <hangnum nr="231"/>
    <gatha type="1"> ‘‘Sahassakkhattuṃ  rājā ca, cakkavattī ahosahaṃ;</gatha>
    <gatha type="last">Devarajjaṃ karontassa, mahādevā avandisuṃ.</gatha>
    <hangnum nr="232"/>
    <gatha type="1"> ‘‘Idha mānusake rajjaṃ <note>[rajje (sī.)]</note>, parisā honti bandhavā;</gatha>
    <gatha type="last">Pacchime bhave sampatte, vāseṭṭho nāma brāhmaṇo.</gatha>
    <hangnum nr="233"/>
    <gatha type="1"> ‘‘Asītikoṭi nicayo, tassa putto ahosahaṃ;</gatha>
    <gatha type="last">Selo iti mama nāmaṃ, chaḷaṅge pāramiṃ gato.</gatha>
    <hangnum nr="234"/>
    <gatha type="1"> ‘‘Jaṅghāvihāraṃ vicaraṃ, sasissehi purakkhato;</gatha>
    <gatha type="last">Jaṭābhārikabharitaṃ, keṇiyaṃ nāma tāpasaṃ.</gatha>
    <hangnum nr="235"/>
    <gatha type="1"> ‘‘Paṭiyattāhutiṃ disvā, idaṃ vacanamabraviṃ;</gatha>
    <gatha type="last">‘Āvāho vā vivāho vā, rājā vā te nimantito’.</gatha>
    <hangnum nr="236"/>
    <gatha type="1"> ‘‘Āhutiṃ <note>[nāhutiṃ (?)]</note> yiṭṭhukāmohaṃ, brāhmaṇe devasammate;</gatha>
    <gatha type="last">Na nimantemi rājānaṃ, āhutī me na vijjati.</gatha>
    <hangnum nr="237"/>
    <gatha type="1"> ‘‘Na catthi mayhamāvāho, vivāho me na vijjati;</gatha>
    <gatha type="last">Sakyānaṃ nandijanano, seṭṭho loke sadevake.</gatha>
    <hangnum nr="238"/>
    <gatha type="1"> ‘‘Sabbalokahitatthāya, sabbasattasukhāvaho;</gatha>
    <gatha type="last">So me nimantito ajja, tassetaṃ paṭiyādanaṃ.</gatha>
    <hangnum nr="239"/>
    <gatha type="1"> ‘‘Timbarūsakavaṇṇābho , appameyyo anūpamo;</gatha>
    <gatha type="last">Rūpenāsadiso buddho, svātanāya nimantito.</gatha>
    <hangnum nr="240"/>
    <gatha type="1"> ‘‘Ukkāmukhapahaṭṭhova, khadiraṅgārasannibho;</gatha>
    <gatha type="last">Vijjūpamo mahāvīro, so me buddho nimantito.</gatha>
    <hangnum nr="241"/>
    <gatha type="1"> ‘‘Pabbatagge  yathā acci, puṇṇamāyeva candimā;</gatha>
    <gatha type="last">Naḷaggivaṇṇasaṅkāso, so me buddho nimantito.</gatha>
    <hangnum nr="242"/>
    <gatha type="1"> ‘‘Asambhīto bhayātīto, bhavantakaraṇo muni;</gatha>
    <gatha type="last">Sīhūpamo mahāvīro, so me buddho nimantito.</gatha>
    <hangnum nr="243"/>
    <gatha type="1"> ‘‘Kusalo  buddhadhammehi, apasayho parehi so;</gatha>
    <gatha type="last">Nāgūpamo mahāvīro, so me buddho nimantito.</gatha>
    <hangnum nr="244"/>
    <gatha type="1"> ‘‘Saddhammācārakusalo , buddhanāgo asādiso;</gatha>
    <gatha type="last">Usabhūpamo mahāvīro, so me buddho nimantito.</gatha>
    <hangnum nr="245"/>
    <gatha type="1"> ‘‘Anantavaṇṇo amitayaso, vicittasabbalakkhaṇo;</gatha>
    <gatha type="last">Sakkūpamo mahāvīro, so me buddho nimantito.</gatha>
    <hangnum nr="246"/>
    <gatha type="1"> ‘‘Vasī gaṇī patāpī ca, tejassī ca durāsado;</gatha>
    <gatha type="last">Brahmūpamo mahāvīro, so me buddho nimantito.</gatha>
    <hangnum nr="247"/>
    <gatha type="1"> ‘‘Pattadhammo dasabalo, balātibalapārago;</gatha>
    <gatha type="last">Dharaṇūpamo mahāvīro, so me buddho nimantito.</gatha>
    <hangnum nr="248"/>
    <gatha type="1"> ‘‘Sīlavīcisamākiṇṇo, dhammaviññāṇakhobhito;</gatha>
    <gatha type="last">Udadhūpamo mahāvīro, so me buddho nimantito.</gatha>
    <hangnum nr="249"/>
    <gatha type="1"> ‘‘Durāsado duppasaho, acalo uggato brahā;</gatha>
    <gatha type="last">Nerūpamo mahāvīro, so me buddho nimantito.</gatha>
    <hangnum nr="250"/>
    <gatha type="1"> ‘‘Anantañāṇo asamasamo, atulo aggataṃ gato;</gatha>
    <gatha type="last">Gaganūpamo mahāvīro, so me buddho nimantito.</gatha>
    <centered>Pannarasamaṃ bhāṇavāraṃ.</centered>
    <hangnum nr="251"/>
    <gatha type="1"> ‘‘Patiṭṭhā  bhayabhītānaṃ, tāṇo saraṇagāminaṃ;</gatha>
    <gatha type="last">Assāsako mahāvīro, so me buddho nimantito.</gatha>
    <hangnum nr="252"/>
    <gatha type="1"> ‘‘Āsayo  buddhimantānaṃ, puññakkhettaṃ sukhesinaṃ;</gatha>
    <gatha type="last">Ratanākaro mahāvīro, so me buddho nimantito.</gatha>
    <hangnum nr="253"/>
    <gatha type="1"> ‘‘Assāsako vedakaro, sāmaññaphaladāyako;</gatha>
    <gatha type="last">Meghūpamo mahāvīro, so me buddho nimantito.</gatha>
    <hangnum nr="254"/>
    <gatha type="1"> ‘‘Lokacakkhu mahātejo, sabbatamavinodano;</gatha>
    <gatha type="last">Sūriyūpamo mahāvīro, so me buddho nimantito.</gatha>
    <hangnum nr="255"/>
    <gatha type="1"> ‘‘Ārammaṇavimuttīsu, sabhāvadassano muni;</gatha>
    <gatha type="last">Candūpamo mahāvīro, so me buddho nimantito.</gatha>
    <hangnum nr="256"/>
    <gatha type="1"> ‘‘Buddho samussito loke, lakkhaṇehi alaṅkato;</gatha>
    <gatha type="last">Appameyyo mahāvīro, so me buddho nimantito.</gatha>
    <hangnum nr="257"/>
    <gatha type="1"> ‘‘Yassa ñāṇaṃ appameyyaṃ, sīlaṃ yassa anūpamaṃ;</gatha>
    <gatha type="last">Vimutti asadisā yassa, so me buddho nimantito.</gatha>
    <hangnum nr="258"/>
    <gatha type="1"> ‘‘Yassa dhīti asadisā, thāmo yassa acintiyo;</gatha>
    <gatha type="last">Yassa parakkamo jeṭṭho, so me buddho nimantito.</gatha>
    <hangnum nr="259"/>
    <gatha type="1"> ‘‘Rāgo  doso ca moho ca, visā sabbe samūhatā;</gatha>
    <gatha type="last">Agadūpamo mahāvīro, so me buddho nimantito.</gatha>
    <hangnum nr="260"/>
    <gatha type="1"> ‘‘Klesabyādhibahudukkha  sabbatamavinodano <note>[vinodako (sī. syā.)]</note>;</gatha>
    <gatha type="last">Vejjūpamo mahāvīro, so me buddho nimantito.</gatha>
    <hangnum nr="261"/>
    <gatha type="1"> ‘‘Buddhoti  bho yaṃ vadesi, ghosopeso sudullabho;</gatha>
    <gatha type="last">Buddho buddhoti sutvāna, pīti me udapajjatha.</gatha>
    <hangnum nr="262"/>
    <gatha type="1"> ‘‘Abbhantaraṃ agaṇhantaṃ, pīti me bahi nicchare;</gatha>
    <gatha type="last">Sohaṃ pītimano santo, idaṃ vacanamabraviṃ.</gatha>
    <hangnum nr="263"/>
    <gatha type="1"> ‘‘‘Kahaṃ nu kho so bhagavā, lokajeṭṭho narāsabho;</gatha>
    <gatha type="last">Tattha gantvā namassissaṃ, sāmaññaphaladāyakaṃ’.</gatha>
    <hangnum nr="264"/>
    <gatha type="1"> ‘‘‘Paggayha dakkhiṇaṃ bāhuṃ, vedajāto katañjalī;</gatha>
    <gatha type="last">Ācikkhi me dhammarājaṃ, sokasallavinodanaṃ.</gatha>
    <hangnum nr="265"/>
    <gatha type="1"> ‘‘‘Udentaṃva  mahāmeghaṃ, nīlaṃ añjanasannibhaṃ;</gatha>
    <gatha type="last">Sāgaraṃ viya dissantaṃ, passasetaṃ mahāvanaṃ.</gatha>
    <hangnum nr="266"/>
    <gatha type="1"> ‘‘‘Ettha so vasate buddho, adantadamako muni;</gatha>
    <gatha type="last">Vinayanto ca veneyye, bodhento bodhipakkhiye.</gatha>
    <hangnum nr="267"/>
    <gatha type="1"> ‘‘‘Pipāsitova udakaṃ, bhojanaṃva jighacchito;</gatha>
    <gatha type="last">Gāvī yathā vacchagiddhā, evāhaṃ viciniṃ jinaṃ.</gatha>
    <hangnum nr="268"/>
    <gatha type="1"> ‘‘‘Ācāraupacāraññū, dhammānucchavisaṃvaraṃ;</gatha>
    <gatha type="last">Sikkhāpemi sake sisse, gacchante jinasantikaṃ.</gatha>
    <hangnum nr="269"/>
    <gatha type="1"> ‘‘‘Durāsadā bhagavanto, sīhāva ekacārino;</gatha>
    <gatha type="last">Pade padaṃ nikkhipantā, āgaccheyyātha māṇavā.</gatha>
    <hangnum nr="270"/>
    <gatha type="1"> ‘‘‘Āsīviso yathā ghoro, migarājāva kesarī;</gatha>
    <gatha type="last">Mattova kuñjaro dantī, evaṃ buddhā durāsadā.</gatha>
    <hangnum nr="271"/>
    <gatha type="1"> ‘‘‘Ukkāsitañca  khipitaṃ, ajjhupekkhiya māṇavā;</gatha>
    <gatha type="last">Pade padaṃ nikkhipantā, upetha buddhasantikaṃ.</gatha>
    <hangnum nr="272"/>
    <gatha type="1"> ‘‘‘Paṭisallānagarukā, appasaddā durāsadā;</gatha>
    <gatha type="last">Durūpasaṅkamā buddhā, garū honti sadevake.</gatha>
    <hangnum nr="273"/>
    <gatha type="1"> ‘‘‘Yadāhaṃ  pañhaṃ pucchāmi, paṭisammodayāmi vā;</gatha>
    <gatha type="last">Appasaddā tadā hotha, munibhūtāva tiṭṭhatha.</gatha>
    <hangnum nr="274"/>
    <gatha type="1"> ‘‘‘Yaṃ  so deseti sambuddho <note>[saddhammaṃ (sī. syā.)]</note>, khemaṃ nibbānapattiyā;</gatha>
    <gatha type="last">Tamevatthaṃ nisāmetha, saddhammasavanaṃ sukhaṃ’.</gatha>
    <hangnum nr="275"/>
    <gatha type="1"> ‘‘Upasaṅkamma sambuddhaṃ, sammodiṃ muninā ahaṃ;</gatha>
    <gatha type="last">Taṃ kathaṃ vītisāretvā, lakkhaṇe upadhārayiṃ.</gatha>
    <hangnum nr="276"/>
    <gatha type="1"> ‘‘Lakkhaṇe dve ca kaṅkhāmi, passāmi tiṃsalakkhaṇe;</gatha>
    <gatha type="last">Kosohitavatthaguyhaṃ, iddhiyā dassayī muni.</gatha>
    <hangnum nr="277"/>
    <gatha type="1"> ‘‘Jivhaṃ ninnāmayitvāna, kaṇṇasote ca nāsike;</gatha>
    <gatha type="last">Paṭimasi nalāṭantaṃ, kevalaṃ chādayī jino.</gatha>
    <hangnum nr="278"/>
    <gatha type="1"> ‘‘Tassāhaṃ  lakkhaṇe disvā, paripuṇṇe sabyañjane;</gatha>
    <gatha type="last">Buddhoti niṭṭhaṃ gantvāna, saha sissehi pabbajiṃ.</gatha>
    <hangnum nr="279"/>
    <gatha type="1"> ‘‘Satehi tīhi sahito, pabbajiṃ anagāriyaṃ;</gatha>
    <gatha type="last">Addhamāse asampatte, sabbe pattāmha nibbutiṃ.</gatha>
    <hangnum nr="280"/>
    <gatha type="1"> ‘‘Ekato kammaṃ katvāna, puññakkhette anuttare;</gatha>
    <gatha type="last">Ekato saṃsaritvāna, ekato vinivattayuṃ.</gatha>
    <hangnum nr="281"/>
    <gatha type="1"> ‘‘Gopānasiyo  datvāna, pūgadhamme vasiṃ ahaṃ;</gatha>
    <gatha type="last">Tena kammena sukatena, aṭṭha hetū labhāmahaṃ.</gatha>
    <hangnum nr="282"/>
    <gatha type="1"> ‘‘Disāsu pūjito homi, bhogā ca amitā mama;</gatha>
    <gatha type="last">Patiṭṭhā homi sabbesaṃ, tāso mama na vijjati.</gatha>
    <hangnum nr="283"/>
    <gatha type="1"> ‘‘Byādhayo me na vijjanti, dīghāyuṃ pālayāmi ca;</gatha>
    <gatha type="last">Sukhumacchaviko homi, āvāse patthite vase <note>[āvāse patte vasse (syā.), āvāseva ṭhite vase (ka.)]</note>.</gatha>
    <hangnum nr="284"/>
    <gatha type="1"> ‘‘Aṭṭha gopānasī datvā, pūgadhamme vasiṃ ahaṃ;</gatha>
    <gatha type="last">Paṭisambhidārahattañca, etaṃ me aparaṭṭhamaṃ.</gatha>
    <hangnum nr="285"/>
    <gatha type="1"> ‘‘Sabbavositavosāno, katakicco anāsavo;</gatha>
    <gatha type="last">Aṭṭhagopānasī nāma, tava putto mahāmuni.</gatha>
    <hangnum nr="286"/>
    <gatha type="1"> ‘‘Pañca thambhāni datvāna, pūgadhamme vasiṃ ahaṃ;</gatha>
    <gatha type="last">Tena kammena sukatena, pañca hetū labhāmahaṃ.</gatha>
    <hangnum nr="287"/>
    <gatha type="1"> ‘‘Acalo  homi mettāya, anūnaṅgo bhavāmahaṃ;</gatha>
    <gatha type="last">Ādeyyavacano homi, na dhaṃsemi yathā ahaṃ.</gatha>
    <hangnum nr="288"/>
    <gatha type="1"> ‘‘Abhantaṃ hoti me cittaṃ, akhilo homi kassaci;</gatha>
    <gatha type="last">Tena kammena sukatena, vimalo homi sāsane.</gatha>
    <hangnum nr="289"/>
    <gatha type="1"> ‘‘Sagāravo  sappatisso, katakicco anāsavo;</gatha>
    <gatha type="last">Sāvako te mahāvīra, bhikkhu taṃ vandate muni.</gatha>
    <hangnum nr="290"/>
    <gatha type="1"> ‘‘Katvā sukatapallaṅkaṃ, sālāyaṃ paññapesahaṃ;</gatha>
    <gatha type="last">Tena kammena sukatena, pañca hetū labhāmahaṃ.</gatha>
    <hangnum nr="291"/>
    <gatha type="1"> ‘‘Ucce  kule pajāyitvā, mahābhogo bhavāmahaṃ;</gatha>
    <gatha type="last">Sabbasampattiko homi, maccheraṃ me na vijjati.</gatha>
    <hangnum nr="292"/>
    <gatha type="1"> ‘‘Gamane patthite mayhaṃ, pallaṅko upatiṭṭhati;</gatha>
    <gatha type="last">Saha pallaṅkaseṭṭhena, gacchāmi mama patthitaṃ.</gatha>
    <hangnum nr="293"/>
    <gatha type="1"> ‘‘Tena pallaṅkadānena, tamaṃ sabbaṃ vinodayiṃ;</gatha>
    <gatha type="last">Sabbābhiññābalappatto, thero <note>[selo (?)]</note> vandati taṃ muni.</gatha>
    <hangnum nr="294"/>
    <gatha type="1"> ‘‘Parakiccattakiccāni, sabbakiccāni sādhayiṃ;</gatha>
    <gatha type="last">Tena kammena sukatena, pāvisiṃ abhayaṃ puraṃ.</gatha>
    <hangnum nr="295"/>
    <gatha type="1"> ‘‘Pariniṭṭhitasālamhi, paribhogamadāsahaṃ;</gatha>
    <gatha type="last">Tena kammena sukatena, seṭṭhattaṃ ajjhupāgato.</gatha>
    <hangnum nr="296"/>
    <gatha type="1"> ‘‘Ye keci damakā loke, hatthiasse damenti ye;</gatha>
    <gatha type="last">Karitvā kāraṇā nānā, dāruṇena damenti te.</gatha>
    <hangnum nr="297"/>
    <gatha type="1"> ‘‘Na hevaṃ tvaṃ mahāvīra, damesi naranāriyo;</gatha>
    <gatha type="last">Adaṇḍena asatthena, damesi uttame dame.</gatha>
    <hangnum nr="298"/>
    <gatha type="1"> ‘‘Dānassa vaṇṇe kittento, desanākusalo muni;</gatha>
    <gatha type="last">Ekapañhaṃ kathentova, bodhesi tisate muni.</gatha>
    <hangnum nr="299"/>
    <gatha type="1"> ‘‘Dantā mayaṃ sārathinā, suvimuttā anāsavā;</gatha>
    <gatha type="last">Sabbābhiññābalapattā, nibbutā upadhikkhaye.</gatha>
    <hangnum nr="300"/>
    <gatha type="1"> ‘‘Satasahassito kappe, yaṃ dānamadadiṃ tadā;</gatha>
    <gatha type="last">Atikkantā bhayā sabbe, sālādānassidaṃ phalaṃ.</gatha>
    <hangnum nr="301"/>
    <gatha type="1"> ‘‘Kilesā  jhāpitā mayhaṃ…pe… viharāmi anāsavo.</gatha>
    <hangnum nr="302"/>
    <gatha type="1"> ‘‘Svāgataṃ  vata me āsi…pe… kataṃ buddhassa sāsanaṃ.</gatha>
    <hangnum nr="303"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā selo sapariso bhagavato santike imā gāthāyo abhāsitthāti.</paragraph>
    <centered>Selattherassāpadānaṃ dutiyaṃ.</centered>
    <subhead>3. Sabbakittikattheraapadānaṃ</subhead>
    <hangnum nr="304"/>
    <gatha type="1"> ‘‘Kaṇikāraṃva  jalitaṃ <note>[jotantaṃ (sī.)]</note>, dīparukkhaṃva ujjalaṃ <note>[jotitaṃ (syā.)]</note>;</gatha>
    <gatha type="last">Osadhiṃva virocantaṃ, vijjutaṃ gagane yathā.</gatha>
    <hangnum nr="305"/>
    <gatha type="1"> ‘‘Asambhītaṃ anuttāsiṃ, migarājaṃva kesariṃ;</gatha>
    <gatha type="last">Ñāṇālokaṃ pakāsentaṃ, maddantaṃ titthiye gaṇe.</gatha>
    <hangnum nr="306"/>
    <gatha type="1"> ‘‘Uddharantaṃ imaṃ lokaṃ, chiddantaṃ sabbasaṃsayaṃ;</gatha>
    <gatha type="last">Gajjantaṃ <note>[asambhītaṃ (syā.), gacchantaṃ (ka.)]</note> migarājaṃva, addasaṃ lokanāyakaṃ.</gatha>
    <hangnum nr="307"/>
    <gatha type="1"> ‘‘Jaṭājinadharo āsiṃ, brahā uju patāpavā;</gatha>
    <gatha type="last">Vākacīraṃ gahetvāna, pādamūle apatthariṃ.</gatha>
    <hangnum nr="308"/>
    <gatha type="1"> ‘‘Kāḷānusāriyaṃ gayha, anulimpiṃ tathāgataṃ;</gatha>
    <gatha type="last">Sambuddhamanulimpetvā, santhaviṃ lokanāyakaṃ.</gatha>
    <hangnum nr="309"/>
    <gatha type="1"> ‘‘Samuddharasimaṃ  lokaṃ, oghatiṇṇa <note>[oghatiṇṇo (syā. ka.)]</note> mahāmuni;</gatha>
    <gatha type="last">Ñāṇālokena jotesi, nāvaṭaṃ <note>[pavaraṃ (syā.), vajira (pī.)]</note> ñāṇamuttamaṃ.</gatha>
    <hangnum nr="310"/>
    <gatha type="1"> ‘‘Dhammacakkaṃ <note>[tuvaṃ cakkaṃ (ka.)]</note> pavattesi, maddase paratitthiye;</gatha>
    <gatha type="last">Usabho jitasaṅgāmo, sampakampesi medaniṃ.</gatha>
    <hangnum nr="311"/>
    <gatha type="1"> ‘‘Mahāsamudde ūmiyo, velantamhi pabhijjare;</gatha>
    <gatha type="last">Tatheva tava ñāṇamhi, sabbadiṭṭhī pabhijjare.</gatha>
    <hangnum nr="312"/>
    <gatha type="1"> ‘‘Sukhumacchikajālena, saramhi sampatānite;</gatha>
    <gatha type="last">Antojālikatā <note>[jālagatā (sī.)]</note> pāṇā, pīḷitā honti tāvade.</gatha>
    <hangnum nr="313"/>
    <gatha type="1"> ‘‘Tatheva titthiyā loke, puthupāsaṇḍanissitā <note>[mūḷhā saccavinissaṭā (syā.), muṭṭhasaccavinissaṭā (ka.)]</note>;</gatha>
    <gatha type="last">Antoñāṇavare tuyhaṃ, parivattanti mārisa.</gatha>
    <hangnum nr="314"/>
    <gatha type="1"> ‘‘Patiṭṭhā  vuyhataṃ oghe, tvañhi nātho abandhunaṃ;</gatha>
    <gatha type="last">Bhayaṭṭitānaṃ saraṇaṃ, muttitthīnaṃ parāyaṇaṃ.</gatha>
    <hangnum nr="315"/>
    <gatha type="1"> ‘‘Ekavīro  asadiso, mettākaruṇasañcayo <note>[saññuto (syā.)]</note>;</gatha>
    <gatha type="last">Asamo susamo santo <note>[susīlo asamo santo (sī.), paññavā yuttacāgo ca (syā.)]</note>, vasī tādī jitañjayo.</gatha>
    <hangnum nr="316"/>
    <gatha type="1"> ‘‘Dhīro  vigatasammoho, anejo akathaṃkathī;</gatha>
    <gatha type="last">Tusito <note>[vusito (sī.)]</note> vantadososi, nimmalo saṃyato suci.</gatha>
    <hangnum nr="317"/>
    <gatha type="1"> ‘‘Saṅgātigo hatamado <note>[gatamado (syā.), tamanudo (ka.)]</note>, tevijjo tibhavantago;</gatha>
    <gatha type="last">Sīmātigo dhammagaru, gatattho hitavabbhuto <note>[hitavappatho (sī. syā.)]</note>.</gatha>
    <hangnum nr="318"/>
    <gatha type="1"> ‘‘Tārako  tvaṃ yathā nāvā, nidhīvassāsakārako;</gatha>
    <gatha type="last">Asambhīto yathā sīho, gajarājāva dappito.</gatha>
    <hangnum nr="319"/>
    <gatha type="1"> ‘‘Thometvā dasagāthāhi, padumuttaraṃ mahāyasaṃ;</gatha>
    <gatha type="last">Vanditvā satthuno pāde, tuṇhī aṭṭhāsahaṃ tadā.</gatha>
    <hangnum nr="320"/>
    <gatha type="1"> ‘‘Padumuttaro lokavidū, āhutīnaṃ paṭiggaho;</gatha>
    <gatha type="last">Bhikkhusaṅghe ṭhito satthā, imā gāthā abhāsatha.</gatha>
    <hangnum nr="321"/>
    <gatha type="1"> ‘‘‘Yo me sīlañca ñāṇañca, saddhammañcāpi vaṇṇayi <note>[dhammañcāpi pakittayi (sī. syā.)]</note>;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="322"/>
    <gatha type="1"> ‘‘‘Saṭṭhi kappasahassāni, devaloke ramissati;</gatha>
    <gatha type="last">Aññe devebhibhavitvā, issaraṃ kārayissati.</gatha>
    <hangnum nr="323"/>
    <gatha type="1"> ‘‘‘So pacchā pabbajitvāna, sukkamūlena codito;</gatha>
    <gatha type="last">Gotamassa bhagavato, sāsane pabbajissati.</gatha>
    <hangnum nr="324"/>
    <gatha type="1"> ‘‘‘Pabbajitvāna kāyena, pāpakammaṃ vivajjiya;</gatha>
    <gatha type="last">Sabbāsave pariññāya, nibbāyissatināsavo’.</gatha>
    <hangnum nr="325"/>
    <gatha type="1"> ‘‘Yathāpi megho thanayaṃ, tappeti mediniṃ imaṃ;</gatha>
    <gatha type="last">Tatheva tvaṃ mahāvīra, dhammena tappayī mamaṃ.</gatha>
    <hangnum nr="326"/>
    <gatha type="1"> ‘‘Sīlaṃ paññañca dhammañca, thavitvā lokanāyakaṃ;</gatha>
    <gatha type="last">Pattomhi paramaṃ santiṃ, nibbānaṃ padamaccutaṃ.</gatha>
    <hangnum nr="327"/>
    <gatha type="1"> ‘‘Aho  nūna sa bhagavā, ciraṃ tiṭṭheyya cakkhumā;</gatha>
    <gatha type="last">Aññātañca vijāneyyuṃ, phuseyyuṃ <note>[aññātañcāpi jāneyya, passeyya (ka.)]</note> amataṃ padaṃ.</gatha>
    <hangnum nr="328"/>
    <gatha type="1"> ‘‘Ayaṃ  me pacchimā jāti, bhavā sabbe samūhatā;</gatha>
    <gatha type="last">Sabbāsave pariññāya, viharāmi anāsavo.</gatha>
    <hangnum nr="329"/>
    <gatha type="1"> ‘‘Satasahassito kappe, yaṃ buddhamabhithomayiṃ</gatha>
    <gatha type="last">Duggatiṃ nābhijānāmi, kittanāya idaṃ phalaṃ.</gatha>
    <hangnum nr="330"/>
    <gatha type="1"> ‘‘Kilesā  jhāpitā mayhaṃ, bhavā sabbe samūhatā;</gatha>
    <gatha type="last">Sabbāsavā parikkhīṇā, natthi dāni punabbhavo.</gatha>
    <hangnum nr="331"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="332"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā sabbakittiko thero imā gāthāyo abhāsitthāti.</paragraph>
    <centered>Sabbakittikattherassāpadānaṃ tatiyaṃ.</centered>
    <subhead>4. Madhudāyakattheraapadānaṃ</subhead>
    <hangnum nr="333"/>
    <gatha type="1"> ‘‘Sindhuyā nadiyā tīre, sukato assamo mama;</gatha>
    <gatha type="last">Tattha vācemahaṃ sisse, itihāsaṃ salakkhaṇaṃ.</gatha>
    <hangnum nr="334"/>
    <gatha type="1"> ‘‘Dhammakāmā vinītā te, sotukāmā susāsanaṃ;</gatha>
    <gatha type="last">Chaḷaṅge pāramippattā, sindhukūle vasanti te.</gatha>
    <hangnum nr="335"/>
    <gatha type="1"> ‘‘Uppātagamane  ceva, lakkhaṇesu ca kovidā;</gatha>
    <gatha type="last">Uttamatthaṃ gavesantā, vasanti vipine tadā.</gatha>
    <hangnum nr="336"/>
    <gatha type="1"> ‘‘Sumedho nāma sambuddho, loke uppajji tāvade;</gatha>
    <gatha type="last">Amhākaṃ anukampanto, upāgacchi vināyako.</gatha>
    <hangnum nr="337"/>
    <gatha type="1"> ‘‘Upāgataṃ mahāvīraṃ, sumedhaṃ lokanāyakaṃ;</gatha>
    <gatha type="last">Tiṇasanthārakaṃ katvā, lokajeṭṭhassadāsahaṃ.</gatha>
    <hangnum nr="338"/>
    <gatha type="1"> ‘‘Vipināto  madhuṃ gayha, buddhaseṭṭhassadāsahaṃ;</gatha>
    <gatha type="last">Sambuddho paribhuñjitvā, idaṃ vacanamabravi.</gatha>
    <hangnum nr="339"/>
    <gatha type="1"> ‘‘‘Yo taṃ adāsi madhuṃ me, pasanno sehi pāṇibhi;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="340"/>
    <gatha type="1"> ‘‘‘Iminā madhudānena, tiṇasanthārakena ca;</gatha>
    <gatha type="last">Tiṃsa kappasahassāni, devaloke ramissati.</gatha>
    <hangnum nr="341"/>
    <gatha type="1"> ‘‘‘Tiṃsa  kappasahassamhi, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="342"/>
    <gatha type="1"> ‘‘‘Tassa dhammesu dāyādo, oraso dhammanimmito;</gatha>
    <gatha type="last">Sabbāsave pariññāya, nibbāyissatināsavo.</gatha>
    <hangnum nr="343"/>
    <gatha type="1"> ‘‘‘Devalokā idhāgantvā, mātukucchiṃ upāgate;</gatha>
    <gatha type="last">Madhuvassaṃ pavassittha, chādayaṃ madhunā mahiṃ’.</gatha>
    <hangnum nr="344"/>
    <gatha type="1"> ‘‘Mayi nikkhantamattamhi, kucchiyā ca suduttarā;</gatha>
    <gatha type="last">Tatrāpi madhuvassaṃ me, vassate niccakālikaṃ.</gatha>
    <hangnum nr="345"/>
    <gatha type="1"> ‘‘Agārā  abhinikkhamma, pabbajiṃ anagāriyaṃ;</gatha>
    <gatha type="last">Lābhī annassa pānassa, madhudānassidaṃ phalaṃ.</gatha>
    <hangnum nr="346"/>
    <gatha type="1"> ‘‘Sabbakāmasamiddhohaṃ, bhavitvā devamānuse;</gatha>
    <gatha type="last">Teneva madhudānena, pattomhi āsavakkhayaṃ.</gatha>
    <hangnum nr="347"/>
    <gatha type="1"> ‘‘Vuṭṭhamhi deve caturaṅgule tiṇe, sampupphite <note>[supupphite (syā.)]</note> dharaṇīruhe sañchanne <note>[vappadese (syā.)]</note>;</gatha>
    <gatha type="last">Suññe ghare maṇḍaparukkhamūlake, vasāmi niccaṃ sukhito anāsavo.</gatha>
    <hangnum nr="348"/>
    <gatha type="1"> ‘‘Majjhe mahante hīne ca <note>[majjhe mayhaṃ bhavā assu (syā. pī. ka.)]</note>, bhave sabbe atikkamiṃ <note>[ye bhave samatikkamiṃ (syā. ka.), yo bhavesu pakittayi (ka.)]</note>;</gatha>
    <gatha type="last">Ajja me āsavā khīṇā, natthi dāni punabbhavo.</gatha>
    <hangnum nr="349"/>
    <gatha type="1"> ‘‘Tiṃsakappasahassamhi, yaṃ dānamadadiṃ tadā;</gatha>
    <gatha type="last">Duggatiṃ nābhijānāmi, madhudānassidaṃ phalaṃ.</gatha>
    <hangnum nr="350"/>
    <gatha type="1"> ‘‘Kilesā  jhāpitā mayhaṃ, bhavā sabbe samūhatā;</gatha>
    <gatha type="last">Sabbāsavā parikkhīṇā, natthi dāni punabbhavo.</gatha>
    <hangnum nr="351"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="352"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā madhudāyako thero imā gāthāyo abhāsitthāti.</paragraph>
    <centered>Madhudāyakattherassāpadānaṃ catutthaṃ.</centered>
    <subhead>5. Padumakūṭāgāriyattheraapadānaṃ</subhead>
    <hangnum nr="353"/>
    <gatha type="1"> ‘‘Piyadassī  nāma bhagavā, sayambhū lokanāyako;</gatha>
    <gatha type="last">Vivekakāmo sambuddho, samādhikusalo muni.</gatha>
    <hangnum nr="354"/>
    <gatha type="1"> ‘‘Vanasaṇḍaṃ  samogayha, piyadassī mahāmuni;</gatha>
    <gatha type="last">Paṃsukūlaṃ pattharitvā, nisīdi purisuttamo.</gatha>
    <hangnum nr="355"/>
    <gatha type="1"> ‘‘Migaluddo pure āsiṃ, araññe <note>[vipine (sī.), irine (syā. ka.)]</note> kānane ahaṃ;</gatha>
    <gatha type="last">Pasadaṃ migamesanto, āhiṇḍāmi ahaṃ tadā.</gatha>
    <hangnum nr="356"/>
    <gatha type="1"> ‘‘Tatthaddasāsiṃ sambuddhaṃ, oghatiṇṇamanāsavaṃ;</gatha>
    <gatha type="last">Pupphitaṃ sālarājaṃva, sataraṃsiṃva uggataṃ.</gatha>
    <hangnum nr="357"/>
    <gatha type="1"> ‘‘Disvānahaṃ devadevaṃ, piyadassiṃ mahāyasaṃ;</gatha>
    <gatha type="last">Jātassaraṃ samogayha, padumaṃ āhariṃ tadā.</gatha>
    <hangnum nr="358"/>
    <gatha type="1"> ‘‘Āharitvāna padumaṃ, satapattaṃ manoramaṃ;</gatha>
    <gatha type="last">Kūṭāgāraṃ karitvāna, chādayiṃ padumenahaṃ.</gatha>
    <hangnum nr="359"/>
    <gatha type="1"> ‘‘Anukampako  kāruṇiko, piyadassī mahāmuni;</gatha>
    <gatha type="last">Sattarattindivaṃ buddho, kūṭāgāre vasī jino.</gatha>
    <hangnum nr="360"/>
    <gatha type="1"> ‘‘Purāṇaṃ chaḍḍayitvāna, navena chādayiṃ ahaṃ;</gatha>
    <gatha type="last">Añjaliṃ paggahetvāna, aṭṭhāsiṃ tāvade ahaṃ.</gatha>
    <hangnum nr="361"/>
    <gatha type="1"> ‘‘Vuṭṭhahitvā  samādhimhā, piyadassī mahāmuni;</gatha>
    <gatha type="last">Disaṃ anuvilokento, nisīdi lokanāyako.</gatha>
    <hangnum nr="362"/>
    <gatha type="1"> ‘‘Tadā  sudassano nāma, upaṭṭhāko mahiddhiko;</gatha>
    <gatha type="last">Cittamaññāya buddhassa, piyadassissa satthuno.</gatha>
    <hangnum nr="363"/>
    <gatha type="1"> ‘‘Asītiyā sahassehi, bhikkhūhi parivārito;</gatha>
    <gatha type="last">Vanante sukhamāsīnaṃ, upesi lokanāyakaṃ.</gatha>
    <hangnum nr="364"/>
    <gatha type="1"> ‘‘Yāvatā vanasaṇḍamhi, adhivatthā ca devatā;</gatha>
    <gatha type="last">Buddhassa cittamaññāya, sabbe sannipatuṃ tadā.</gatha>
    <hangnum nr="365"/>
    <gatha type="1"> ‘‘Samāgatesu yakkhesu, kumbhaṇḍe saharakkhase;</gatha>
    <gatha type="last">Bhikkhusaṅghe ca sampatte, gāthā pabyāharī <note>[sabyāharī (syā.), mābyāharī (sī.)]</note> jino.</gatha>
    <hangnum nr="366"/>
    <gatha type="1"> ‘‘‘Yo maṃ sattāhaṃ pūjesi, āvāsañca akāsi me;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="367"/>
    <gatha type="1"> ‘‘‘Sududdasaṃ sunipuṇaṃ, gambhīraṃ suppakāsitaṃ;</gatha>
    <gatha type="last">Ñāṇena kittayissāmi, suṇātha mama bhāsato.</gatha>
    <hangnum nr="368"/>
    <gatha type="1"> ‘‘‘Catuddasāni  kappāni, devarajjaṃ karissati;</gatha>
    <gatha type="last">Kūṭāgāraṃ mahantassa <note>[brahaṃ tassa (sī. syā.)]</note>, padmapupphehi chāditaṃ.</gatha>
    <hangnum nr="369"/>
    <gatha type="1"> ‘‘‘Ākāse dhārayissati, pupphakammassidaṃ <note>[pubbakammassidaṃ (syā.)]</note> phalaṃ;</gatha>
    <gatha type="last">Catubbīse <note>[catuddase (syā.)]</note> kappasate, vokiṇṇaṃ saṃsarissati.</gatha>
    <hangnum nr="370"/>
    <gatha type="1"> ‘‘‘Tattha pupphamayaṃ byamhaṃ, ākāse dhārayissati;</gatha>
    <gatha type="last">Yathā padumapattamhi, toyaṃ na upalimpati.</gatha>
    <hangnum nr="371"/>
    <gatha type="1"> ‘‘‘Tathevīmassa ñāṇamhi, kilesā nopalimpare;</gatha>
    <gatha type="last">Manasā vinivaṭṭetvā, pañca nīvaraṇe ayaṃ.</gatha>
    <hangnum nr="372"/>
    <gatha type="1"> ‘‘‘Cittaṃ  janetvā nekkhamme, agārā pabbajissati;</gatha>
    <gatha type="last">Tato pupphamaye byamhe, dhārente <note>[pupphamayaṃ byamhaṃ, dhārentaṃ (syā. ka.)]</note> nikkhamissati.</gatha>
    <hangnum nr="373"/>
    <gatha type="1"> ‘‘‘Rukkhamūle vasantassa, nipakassa satīmato;</gatha>
    <gatha type="last">Tattha pupphamayaṃ byamhaṃ, matthake dhārayissati.</gatha>
    <hangnum nr="374"/>
    <gatha type="1"> ‘‘‘Cīvaraṃ  piṇḍapātañca, paccayaṃ sayanāsanaṃ;</gatha>
    <gatha type="last">Datvāna bhikkhusaṅghassa, nibbāyissatināsavo’.</gatha>
    <hangnum nr="375"/>
    <gatha type="1"> ‘‘Kūṭāgārena caratā <note>[caraṇā (sī. pī. ka.), carite (syā.)]</note>, pabbajjaṃ abhinikkhamiṃ;</gatha>
    <gatha type="last">Rukkhamūle vasantampi <note>[vasantamhi (sī.), vasatopi (?)]</note>, kūṭāgāraṃ dharīyati.</gatha>
    <hangnum nr="376"/>
    <gatha type="1"> ‘‘Cīvare piṇḍapāte ca, cetanā me na vijjati;</gatha>
    <gatha type="last">Puññakammena saṃyutto, labhāmi pariniṭṭhitaṃ.</gatha>
    <hangnum nr="377"/>
    <gatha type="1"> ‘‘Gaṇanāto asaṅkheyyā, kappakoṭī bahū mama;</gatha>
    <gatha type="last">Rittakā te atikkantā, pamuttā lokanāyakā.</gatha>
    <hangnum nr="378"/>
    <gatha type="1"> ‘‘Aṭṭhārase kappasate, piyadassī vināyako;</gatha>
    <gatha type="last">Tamahaṃ payirupāsitvā, imaṃ yoniṃ upāgato.</gatha>
    <hangnum nr="379"/>
    <gatha type="1"> ‘‘Idha passāmi <note>[idhaddasāsiṃ (sī.)]</note> sambuddhaṃ, anomaṃ nāma cakkhumaṃ;</gatha>
    <gatha type="last">Tamahaṃ upagantvāna, pabbajiṃ anagāriyaṃ.</gatha>
    <hangnum nr="380"/>
    <gatha type="1"> ‘‘Dukkhassantakaro buddho, maggaṃ me desayī jino;</gatha>
    <gatha type="last">Tassa dhammaṃ suṇitvāna, pattomhi acalaṃ padaṃ.</gatha>
    <hangnum nr="381"/>
    <gatha type="1"> ‘‘Tosayitvāna sambuddhaṃ, gotamaṃ sakyapuṅgavaṃ;</gatha>
    <gatha type="last">Sabbāsave pariññāya, viharāmi anāsavo.</gatha>
    <hangnum nr="382"/>
    <gatha type="1"> ‘‘Aṭṭhārase  kappasate, yaṃ buddhamabhipūjayiṃ;</gatha>
    <gatha type="last">Duggatiṃ nābhijānāmi, buddhapūjāyidaṃ phalaṃ.</gatha>
    <hangnum nr="383"/>
    <gatha type="1"> ‘‘Kilesā jhāpitā mayhaṃ, bhavā sabbe samūhatā;</gatha>
    <gatha type="last">Sabbāsavā parikkhīṇā, natthi dāni punabbhavo.</gatha>
    <hangnum nr="384"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="385"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā padumakūṭāgāriyo thero imā gāthāyo abhāsitthāti.</paragraph>
    <centered>Padumakūṭāgāriyattherassāpadānaṃ pañcamaṃ.</centered>
    <subhead>6. Bākulattheraapadānaṃ</subhead>
    <hangnum nr="386"/>
    <gatha type="1"> ‘‘Himavantassāvidūre , sobhito nāma pabbato;</gatha>
    <gatha type="last">Assamo sukato mayhaṃ, sakasissehi māpito.</gatha>
    <hangnum nr="387"/>
    <gatha type="1"> ‘‘Maṇḍapā ca bahū tattha, pupphitā sinduvārakā;</gatha>
    <gatha type="last">Kapitthā ca bahū tattha, pupphitā jīvajīvakā <note>[campakā nāgaketakā (syā.)]</note>.</gatha>
    <hangnum nr="388"/>
    <gatha type="1"> ‘‘Nigguṇḍiyo bahū tattha, badarāmalakāni ca;</gatha>
    <gatha type="last">Phārusakā alābū ca, puṇḍarīkā ca pupphitā.</gatha>
    <hangnum nr="389"/>
    <gatha type="1"> ‘‘Āḷakā <note>[aḷakkā (syā.)]</note> beluvā tattha, kadalī mātuluṅgakā;</gatha>
    <gatha type="last">Mahānāmā bahū tattha, ajjunā ca piyaṅgukā.</gatha>
    <hangnum nr="390"/>
    <gatha type="1"> ‘‘Kosambā  saḷalā nimbā <note>[nīpā (sī.)]</note>, nigrodhā ca kapitthanā;</gatha>
    <gatha type="last">Ediso assamo mayhaṃ, sasissohaṃ tahiṃ vasiṃ.</gatha>
    <hangnum nr="391"/>
    <gatha type="1"> ‘‘Anomadassī bhagavā, sayambhū lokanāyako;</gatha>
    <gatha type="last">Gavesaṃ paṭisallānaṃ, mamassamamupāgami.</gatha>
    <hangnum nr="392"/>
    <gatha type="1"> ‘‘Upetamhi mahāvīre, anomadassimahāyase;</gatha>
    <gatha type="last">Khaṇena lokanāthassa, vātābādho samuṭṭhahi.</gatha>
    <hangnum nr="393"/>
    <gatha type="1"> ‘‘Vicaranto araññamhi, addasaṃ lokanāyakaṃ;</gatha>
    <gatha type="last">Upagantvāna sambuddhaṃ, cakkhumantaṃ mahāyasaṃ.</gatha>
    <hangnum nr="394"/>
    <gatha type="1"> ‘‘Iriyañcāpi disvāna, upalakkhesahaṃ tadā;</gatha>
    <gatha type="last">Asaṃsayañhi buddhassa, byādhi no udapajjatha.</gatha>
    <hangnum nr="395"/>
    <gatha type="1"> ‘‘Khippaṃ  assamamāgañchiṃ, mama sissāna santike;</gatha>
    <gatha type="last">Bhesajjaṃ kattukāmohaṃ, sisse āmantayiṃ tadā.</gatha>
    <hangnum nr="396"/>
    <gatha type="1"> ‘‘Paṭissuṇitvāna me vākyaṃ, sissā sabbe sagāravā;</gatha>
    <gatha type="last">Ekajjhaṃ sannipatiṃsu, satthugāravatā mama.</gatha>
    <hangnum nr="397"/>
    <gatha type="1"> ‘‘Khippaṃ pabbatamāruyha, sabbosadhamahāsahaṃ <note>[makāsahaṃ (syā. ka.)]</note>;</gatha>
    <gatha type="last">Pānīyayogaṃ <note>[pānīyayoggaṃ (sī.)]</note> katvāna, buddhaseṭṭhassadāsahaṃ.</gatha>
    <hangnum nr="398"/>
    <gatha type="1"> ‘‘Paribhutte  mahāvīre, sabbaññulokanāyake;</gatha>
    <gatha type="last">Khippaṃ vāto vūpasami, sugatassa mahesino.</gatha>
    <hangnum nr="399"/>
    <gatha type="1"> ‘‘Passaddhaṃ  darathaṃ disvā, anomadassī mahāyaso;</gatha>
    <gatha type="last">Sakāsane nisīditvā, imā gāthā abhāsatha.</gatha>
    <hangnum nr="400"/>
    <gatha type="1"> ‘‘‘Yo me pādāsi bhesajjaṃ, byādhiñca samayī mama;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="401"/>
    <gatha type="1"> ‘‘‘Kappasatasahassāni, devaloke ramissati;</gatha>
    <gatha type="last">Vādite tūriye tattha, modissati sadā ayaṃ.</gatha>
    <hangnum nr="402"/>
    <gatha type="1"> ‘‘‘Manussalokamāgantvā, sukkamūlena codito;</gatha>
    <gatha type="last">Sahassakkhattuṃ rājā ca, cakkavattī bhavissati.</gatha>
    <hangnum nr="403"/>
    <gatha type="1"> ‘‘‘Pañcapaññāsakappamhi, anomo nāma khattiyo;</gatha>
    <gatha type="last">Cāturanto vijitāvī, jambumaṇḍassa <note>[jambudīpassa (syā.)]</note> issaro.</gatha>
    <hangnum nr="404"/>
    <gatha type="1"> ‘‘‘Sattaratanasampanno, cakkavattī mahabbalo;</gatha>
    <gatha type="last">Tāvatiṃsepi khobhetvā, issaraṃ kārayissati.</gatha>
    <hangnum nr="405"/>
    <gatha type="1"> ‘‘‘Devabhūto  manusso vā, appābādho bhavissati;</gatha>
    <gatha type="last">Pariggahaṃ vivajjetvā, byādhiṃ loke tarissati.</gatha>
    <hangnum nr="406"/>
    <gatha type="1"> ‘‘‘Apparimeyye ito kappe, okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="407"/>
    <gatha type="1"> ‘‘‘Tassa dhammesu dāyādo, oraso dhammanimmito;</gatha>
    <gatha type="last">Sabbāsave pariññāya, nibbāyissatināsavo.</gatha>
    <hangnum nr="408"/>
    <gatha type="1"> ‘‘‘Kilese jhāpayitvāna, taṇhāsotaṃ tarissati;</gatha>
    <gatha type="last">Bākulo <note>[bakkulo (sī. syā.)]</note> nāma nāmena, hessati satthu sāvako.</gatha>
    <hangnum nr="409"/>
    <gatha type="1"> ‘‘‘Idaṃ  sabbaṃ abhiññāya, gotamo sakyapuṅgavo;</gatha>
    <gatha type="last">Bhikkhusaṅghe nisīditvā, etadagge ṭhapessati’.</gatha>
    <hangnum nr="410"/>
    <gatha type="1"> ‘‘Anomadassī bhagavā, sayambhū lokanāyako;</gatha>
    <gatha type="last">Vivekānuvilokento, mamassamamupāgami.</gatha>
    <hangnum nr="411"/>
    <gatha type="1"> ‘‘Upāgataṃ  mahāvīraṃ, sabbaññuṃ lokanāyakaṃ;</gatha>
    <gatha type="last">Sabbosadhena tappesiṃ, pasanno sehi pāṇibhi.</gatha>
    <hangnum nr="412"/>
    <gatha type="1"> ‘‘Tassa me sukataṃ kammaṃ, sukhette bījasampadā;</gatha>
    <gatha type="last">Khepetuṃ neva sakkomi, tadā hi sukataṃ mama.</gatha>
    <hangnum nr="413"/>
    <gatha type="1"> ‘‘Lābhā mama suladdhaṃ me, yohaṃ addakkhi nāyakaṃ;</gatha>
    <gatha type="last">Tena kammāvasesena, pattomhi acalaṃ padaṃ.</gatha>
    <hangnum nr="414"/>
    <gatha type="1"> ‘‘Sabbametaṃ abhiññāya, gotamo sakyapuṅgavo;</gatha>
    <gatha type="last">Bhikkhusaṅghe nisīditvā, etadagge ṭhapesi maṃ.</gatha>
    <hangnum nr="415"/>
    <gatha type="1"> ‘‘Aparimeyye ito kappe, yaṃ kammamakariṃ tadā;</gatha>
    <gatha type="last">Duggatiṃ nābhijānāmi, bhesajjassa idaṃ phalaṃ.</gatha>
    <hangnum nr="416"/>
    <gatha type="1"> ‘‘Kilesā jhāpitā mayhaṃ, bhavā sabbe samūhatā;</gatha>
    <gatha type="last">Sabbāsavā parikkhīṇā, natthi dāni punabbhavo.</gatha>
    <hangnum nr="417"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="418"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <gatha type="last">Itthaṃ  sudaṃ āyasmā bākulo <note>[bakkulo (sī. syā.)]</note> thero imā gāthāyo abhāsitthāti;</gatha>
    <centered>Bākulattherassāpadānaṃ chaṭṭhaṃ.</centered>
    <subhead>7. Girimānandattheraapadānaṃ</subhead>
    <hangnum nr="419"/>
    <gatha type="1"> ‘‘Bhariyā me kālaṅkatā, putto sīvathikaṃ gato;</gatha>
    <gatha type="last">Mātā pitā matā bhātā, ekacitamhi <note>[mātā pitā ca bhātā ca, ekacitakamhi (sī. syā.)]</note> ḍayhare.</gatha>
    <hangnum nr="420"/>
    <gatha type="1"> ‘‘Tena sokena santatto, kiso paṇḍu ahosahaṃ;</gatha>
    <gatha type="last">Cittakkhepo ca me āsi, tena sokena aṭṭito.</gatha>
    <hangnum nr="421"/>
    <gatha type="1"> ‘‘Sokasallaparetohaṃ , vanantamupasaṅkamiṃ;</gatha>
    <gatha type="last">Pavattaphalaṃ bhuñjitvā, rukkhamūle vasāmahaṃ.</gatha>
    <hangnum nr="422"/>
    <gatha type="1"> ‘‘Sumedho  nāma sambuddho, dukkhassantakaro jino;</gatha>
    <gatha type="last">Mamuddharitukāmo so, āgañchi mama santikaṃ.</gatha>
    <hangnum nr="423"/>
    <gatha type="1"> ‘‘Padasaddaṃ suṇitvāna, sumedhassa mahesino;</gatha>
    <gatha type="last">Paggahetvānahaṃ sīsaṃ, ullokesiṃ mahāmuniṃ.</gatha>
    <hangnum nr="424"/>
    <gatha type="1"> ‘‘Upāgate mahāvīre, pīti me udapajjatha;</gatha>
    <gatha type="last">Tadāsimekaggamano, disvā taṃ lokanāyakaṃ.</gatha>
    <hangnum nr="425"/>
    <gatha type="1"> ‘‘Satiṃ paṭilabhitvāna, paṇṇamuṭṭhimadāsahaṃ;</gatha>
    <gatha type="last">Nisīdi bhagavā tattha, anukampāya cakkhumā.</gatha>
    <hangnum nr="426"/>
    <gatha type="1"> ‘‘Nisajja  tattha bhagavā, sumedho lokanāyako;</gatha>
    <gatha type="last">Dhammaṃ me kathayī buddho, sokasallavinodanaṃ.</gatha>
    <hangnum nr="427"/>
    <gatha type="1"> ‘‘‘Anavhitā tato āguṃ, ananuññātā ito gatā;</gatha>
    <gatha type="last">Yathāgatā tathā gatā, tattha kā paridevanā.</gatha>
    <hangnum nr="428"/>
    <gatha type="1"> ‘‘‘Yathāpi pathikā sattā, vassamānāya vuṭṭhiyā;</gatha>
    <gatha type="last">Sabhaṇḍā upagacchanti, vassassāpatanāya te.</gatha>
    <hangnum nr="429"/>
    <gatha type="1"> ‘‘‘Vasse ca te oramite, sampayanti yadicchakaṃ;</gatha>
    <gatha type="last">Evaṃ mātā pitā tuyhaṃ, tattha kā paridevanā.</gatha>
    <hangnum nr="430"/>
    <gatha type="1"> ‘‘‘Āgantukā pāhunakā, caliteritakampitā;</gatha>
    <gatha type="last">Evaṃ mātā pitā tuyhaṃ, tattha kā paridevanā.</gatha>
    <hangnum nr="431"/>
    <gatha type="1"> ‘‘‘Yathāpi urago jiṇṇaṃ, hitvā gacchati saṃ tacaṃ <note>[saṃtanuṃ (syā. ka.)]</note>;</gatha>
    <gatha type="last">Evaṃ mātā pitā tuyhaṃ, saṃ tanuṃ idha hīyare’.</gatha>
    <hangnum nr="432"/>
    <gatha type="1"> ‘‘Buddhassa giramaññāya, sokasallaṃ vivajjayiṃ;</gatha>
    <gatha type="last">Pāmojjaṃ janayitvāna, buddhaseṭṭhaṃ avandahaṃ.</gatha>
    <hangnum nr="433"/>
    <gatha type="1"> ‘‘Vanditvāna mahānāgaṃ, pūjayiṃ girimañjariṃ <note>[girimañjarimapūjayiṃ (sī. syā.)]</note>;</gatha>
    <gatha type="last">Dibbagandhaṃ sampavantaṃ <note>[dibbagandhena sampannaṃ (sī. syā.)]</note>, sumedhaṃ lokanāyakaṃ.</gatha>
    <hangnum nr="434"/>
    <gatha type="1"> ‘‘Pūjayitvāna sambuddhaṃ, sire katvāna añjaliṃ;</gatha>
    <gatha type="last">Anussaraṃ guṇaggāni, santhaviṃ lokanāyakaṃ.</gatha>
    <hangnum nr="435"/>
    <gatha type="1"> ‘‘Nittiṇṇosi <note>[nittaṇhosi (sī.), vitiṇṇosi (syā.)]</note> mahāvīra, sabbaññu lokanāyaka;</gatha>
    <gatha type="last">Sabbe satte uddharasi, ñāṇena tvaṃ mahāmune.</gatha>
    <hangnum nr="436"/>
    <gatha type="1"> ‘‘Vimatiṃ  dveḷhakaṃ vāpi, sañchindasi mahāmune;</gatha>
    <gatha type="last">Paṭipādesi me maggaṃ, tava ñāṇena cakkhuma.</gatha>
    <hangnum nr="437"/>
    <gatha type="1"> ‘‘Arahā vasipattā <note>[sidhdipattā (sī. syā.)]</note> ca, chaḷabhiññā mahiddhikā;</gatha>
    <gatha type="last">Antalikkhacarā dhīrā, parivārenti tāvade.</gatha>
    <hangnum nr="438"/>
    <gatha type="1"> ‘‘Paṭipannā ca sekhā ca, phalaṭṭhā santi sāvakā;</gatha>
    <gatha type="last">Sūrodayeva padumā, pupphanti tava sāvakā.</gatha>
    <hangnum nr="439"/>
    <gatha type="1"> ‘‘Mahāsamuddovakkhobho, atulopi <note>[yathā samuddo akkhobho, atulo ca (sī.)]</note> duruttaro;</gatha>
    <gatha type="last">Evaṃ ñāṇena sampanno, appameyyosi cakkhuma.</gatha>
    <hangnum nr="440"/>
    <gatha type="1"> ‘‘Vanditvāhaṃ lokajinaṃ, cakkhumantaṃ mahāyasaṃ;</gatha>
    <gatha type="last">Puthu disā namassanto, paṭikuṭiko agañchahaṃ.</gatha>
    <hangnum nr="441"/>
    <gatha type="1"> ‘‘Devalokā cavitvāna, sampajāno patissato;</gatha>
    <gatha type="last">Okkamiṃ mātuyā kucchiṃ, sandhāvanto bhavābhave.</gatha>
    <hangnum nr="442"/>
    <gatha type="1"> ‘‘Agārā abhinikkhamma, pabbajiṃ anagāriyaṃ;</gatha>
    <gatha type="last">Ātāpī nipako jhāyī, paṭisallānagocaro.</gatha>
    <hangnum nr="443"/>
    <gatha type="1"> ‘‘Padhānaṃ padahitvāna, tosayitvā mahāmuniṃ;</gatha>
    <gatha type="last">Candovabbhaghanā mutto, vicarāmi ahaṃ sadā.</gatha>
    <hangnum nr="444"/>
    <gatha type="1"> ‘‘Vivekamanuyuttomhi, upasanto nirūpadhi;</gatha>
    <gatha type="last">Sabbāsave pariññāya, viharāmi anāsavo.</gatha>
    <hangnum nr="445"/>
    <gatha type="1"> ‘‘Tiṃsakappasahassamhi, yaṃ buddhamabhipūjayiṃ;</gatha>
    <gatha type="last">Duggatiṃ nābhijānāmi, buddhapūjāyidaṃ phalaṃ.</gatha>
    <hangnum nr="446"/>
    <gatha type="1"> ‘‘Kilesā  jhāpitā mayhaṃ, bhavā sabbe samūhatā;</gatha>
    <gatha type="last">Sabbāsavā parikkhīṇā, natthi dāni punabbhavo.</gatha>
    <hangnum nr="447"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="448"/>
    <gatha type="1"> ‘‘Paṭisambhidā  catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā girimānando thero imā gāthāyo abhāsitthāti.</paragraph>
    <centered>Girimānandattherassāpadānaṃ sattamaṃ.</centered>
    <subhead>8. Saḷalamaṇḍapiyattheraapadānaṃ</subhead>
    <hangnum nr="449"/>
    <gatha type="1"> ‘‘Nibbute  kakusandhamhi, brāhmaṇamhi vusīmati;</gatha>
    <gatha type="last">Gahetvā saḷalaṃ mālaṃ, maṇḍapaṃ kārayiṃ ahaṃ.</gatha>
    <hangnum nr="450"/>
    <gatha type="1"> ‘‘Tāvatiṃsagato santo, labhāmi byamhamuttamaṃ;</gatha>
    <gatha type="last">Aññe devetirocāmi, puññakammassidaṃ phalaṃ.</gatha>
    <hangnum nr="451"/>
    <gatha type="1"> ‘‘Divā vā yadi vā rattiṃ, caṅkamanto ṭhito cahaṃ;</gatha>
    <gatha type="last">Channo saḷalapupphehi, puññakammassidaṃ phalaṃ.</gatha>
    <hangnum nr="452"/>
    <gatha type="1"> ‘‘Imasmiṃyeva kappamhi, yaṃ buddhamabhipūjayiṃ;</gatha>
    <gatha type="last">Duggatiṃ nābhijānāmi, buddhapūjāyidaṃ phalaṃ.</gatha>
    <hangnum nr="453"/>
    <gatha type="1"> ‘‘Kilesā  jhāpitā mayhaṃ…pe… viharāmi anāsavo.</gatha>
    <hangnum nr="454"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="455"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā saḷalamaṇḍapiyo thero imā gāthāyo abhāsitthāti.</paragraph>
    <centered>Saḷalamaṇḍapiyattherassāpadānaṃ aṭṭhamaṃ.</centered>
    <subhead>9. Sabbadāyakattheraapadānaṃ</subhead>
    <hangnum nr="456"/>
    <gatha type="1"> ‘‘Mahāsamuddaṃ ogayha, bhavanaṃ me sunimmitaṃ;</gatha>
    <gatha type="last">Sunimmitā pokkharaṇī, cakkavākapakūjitā.</gatha>
    <hangnum nr="457"/>
    <gatha type="1"> ‘‘Mandālakehi sañchannā, padumuppalakehi ca;</gatha>
    <gatha type="last">Nadī ca sandate tattha, supatitthā manoramā.</gatha>
    <hangnum nr="458"/>
    <gatha type="1"> ‘‘Macchakacchapasañchannā , nānādijasamotthatā;</gatha>
    <gatha type="last">Mayūrakoñcābhirudā, kokilādīhi vagguhi.</gatha>
    <hangnum nr="459"/>
    <gatha type="1"> ‘‘Pārevatā ravihaṃsā ca, cakkavākā nadīcarā;</gatha>
    <gatha type="last">Dindibhā sāḷikā cettha, pammakā <note>[pampakā (sī.), cappakā (syā.)]</note> jīvajīvakā.</gatha>
    <hangnum nr="460"/>
    <gatha type="1"> ‘‘Haṃsā  koñcāpi naditā <note>[koñcābhinaditā (sī. syā.)]</note>, kosiyā piṅgalā bahū;</gatha>
    <gatha type="last">Sattaratanasampannā, maṇimuttikavālukā.</gatha>
    <hangnum nr="461"/>
    <gatha type="1"> ‘‘Sabbasoṇṇamayā  rukkhā, nānāgandhasameritā;</gatha>
    <gatha type="last">Ujjotenti divārattiṃ, bhavanaṃ sabbakālikaṃ.</gatha>
    <hangnum nr="462"/>
    <gatha type="1"> ‘‘Saṭṭhi  tūriyasahassāni, sāyaṃ pāto pavajjare;</gatha>
    <gatha type="last">Soḷasitthisahassāni, parivāreṭti maṃ sadā.</gatha>
    <hangnum nr="463"/>
    <gatha type="1"> ‘‘Abhinikkhamma bhavanā, sumedhaṃ lokanāyakaṃ;</gatha>
    <gatha type="last">Pasannacitto sumano, vandayiṃ taṃ mahāyasaṃ.</gatha>
    <hangnum nr="464"/>
    <gatha type="1"> ‘‘Sambuddhaṃ abhivādetvā, sasaṅghaṃ taṃ nimantayiṃ;</gatha>
    <gatha type="last">Adhivāsesi so dhīro, sumedho lokanāyako.</gatha>
    <hangnum nr="465"/>
    <gatha type="1"> ‘‘Mama dhammakathaṃ katvā, uyyojesi mahāmuni;</gatha>
    <gatha type="last">Sambuddhaṃ abhivādetvā, bhavanaṃ me upāgamiṃ.</gatha>
    <hangnum nr="466"/>
    <gatha type="1"> ‘‘Āmantayiṃ parijanaṃ, sabbe sannipatātha <note>[sannipatattha (ka.)]</note> vo;</gatha>
    <gatha type="last">Pubbaṇhasamayaṃ buddho, bhavanaṃ āgamissati.</gatha>
    <hangnum nr="467"/>
    <gatha type="1"> ‘‘Lābhā amhaṃ suladdhaṃ no, ye vasāma tavantike;</gatha>
    <gatha type="last">Mayampi buddhaseṭṭhassa, pūjaṃ kassāma satthuno.</gatha>
    <hangnum nr="468"/>
    <gatha type="1"> ‘‘Annapanaṃ paṭṭhapetvā, kālaṃ ārocayiṃ ahaṃ;</gatha>
    <gatha type="last">Vasīsatasahassehi, upesi lokanāyako.</gatha>
    <hangnum nr="469"/>
    <gatha type="1"> ‘‘Pañcaṅgikehi tūriyehi, paccuggamanamakāsahaṃ;</gatha>
    <gatha type="last">Sabbasoṇṇamaye pīṭhe, nisīdi purisuttamo.</gatha>
    <hangnum nr="470"/>
    <gatha type="1"> ‘‘Uparicchadanaṃ  āsi, sabbasoṇṇamayaṃ tadā;</gatha>
    <gatha type="last">Bījaniyo pavāyanti, bhikkhusaṅghassa antare.</gatha>
    <hangnum nr="471"/>
    <gatha type="1"> ‘‘Pahūtenannapānena , bhikkhusaṅghamatappayiṃ;</gatha>
    <gatha type="last">Paccekadussayugaḷe, bhikkhusaṅghassadāsahaṃ.</gatha>
    <hangnum nr="472"/>
    <gatha type="1"> ‘‘Yaṃ vadanti sumedhoti, lokāhutipaṭiggahaṃ;</gatha>
    <gatha type="last">Bhikkhusaṅghe nisīditvā, imā gāthā abhāsatha.</gatha>
    <hangnum nr="473"/>
    <gatha type="1"> ‘‘Yo me annena pānena, sabbe ime ca tappayiṃ;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="474"/>
    <gatha type="1"> ‘‘Aṭṭhārase kappasate, devaloke ramissati;</gatha>
    <gatha type="last">Sahassakkhattuṃ rājā ca, cakkavattī bhavissati.</gatha>
    <hangnum nr="475"/>
    <gatha type="1"> ‘‘Uppajjati <note>[upagacchati (sī.)]</note> yaṃ yoniṃ, devattaṃ atha mānusaṃ;</gatha>
    <gatha type="last">Sabbadā sabbasovaṇṇaṃ, chadanaṃ dhārayissati.</gatha>
    <hangnum nr="476"/>
    <gatha type="1"> ‘‘Tiṃsakappasahassamhi, okkākakusalasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="477"/>
    <gatha type="1"> ‘‘Tassa  dhammesu dāyādo, oraso dhammanimmito;</gatha>
    <gatha type="last">Sabbāsave pariññāya, nibbāyissatināsavo.</gatha>
    <hangnum nr="478"/>
    <gatha type="1"> ‘‘‘Bhikkhusaṅghe nisīditvā, sīhanādaṃ nadissati;</gatha>
    <gatha type="last">Citake chattaṃ dhārenti, heṭṭhā chattamhi ḍayhatha’.</gatha>
    <hangnum nr="479"/>
    <gatha type="1"> ‘‘Sāmaññaṃ me anuppattaṃ, kilesā jhāpitā mayā;</gatha>
    <gatha type="last">Maṇḍape rukkhamūle vā, santāpo me na vijjati.</gatha>
    <hangnum nr="480"/>
    <gatha type="1"> ‘‘Tiṃsakappasahassamhi , yaṃ dānamadadiṃ tadā;</gatha>
    <gatha type="last">Duggatiṃ nābhijānāmi, sabbadānassidaṃ phalaṃ.</gatha>
    <hangnum nr="481"/>
    <gatha type="1"> ‘‘Kilesā jhāpitā mayhaṃ…pe… viharāmi anāsavo.</gatha>
    <hangnum nr="482"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="483"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā sabbadāyako thero imā gāthāyo abhāsitthāti.</paragraph>
    <centered>Sabbadāyakattherassāpadānaṃ navamaṃ.</centered>
    <subhead>10. Ajitattheraapadānaṃ</subhead>
    <hangnum nr="484"/>
    <gatha type="1"> ‘‘Padumuttaro  nāma jino, sabbadhammāna pāragū;</gatha>
    <gatha type="last">Ajjhogāhetvā himavantaṃ, nisīdi lokanāyako.</gatha>
    <hangnum nr="485"/>
    <gatha type="1"> ‘‘Nāhaṃ addakkhiṃ <note>[passāmi (?)]</note> sambuddhaṃ, napi saddaṃ suṇomahaṃ;</gatha>
    <gatha type="last">Mama bhakkhaṃ gavesanto, āhiṇḍāmi vane ahaṃ <note>[tadā (sī.)]</note>.</gatha>
    <hangnum nr="486"/>
    <gatha type="1"> ‘‘Tatthaddassāsiṃ sambuddhaṃ, dvattiṃsavaralakkhaṇaṃ;</gatha>
    <gatha type="last">Disvāna vittimāpajjiṃ <note>[cittamāpajji (sī.), cittamāpajjiṃ (syā.)]</note>, satto ko nāmayaṃ bhave.</gatha>
    <hangnum nr="487"/>
    <gatha type="1"> ‘‘Lakkhaṇāni  viloketvā, mama vijjaṃ anussariṃ;</gatha>
    <gatha type="last">Sutañhi metaṃ vuḍḍhānaṃ, paṇḍitānaṃ subhāsitaṃ.</gatha>
    <hangnum nr="488"/>
    <gatha type="1"> ‘‘Tesaṃ  yathā taṃ vacanaṃ, ayaṃ buddho bhavissati;</gatha>
    <gatha type="last">Yaṃnūnāhaṃ sakkareyyaṃ, gatiṃ me sodhayissati.</gatha>
    <hangnum nr="489"/>
    <gatha type="1"> ‘‘Khippaṃ assamamāgantvā, madhutelaṃ gahiṃ ahaṃ;</gatha>
    <gatha type="last">Kolambakaṃ gahetvāna, upagacchiṃ vināyakaṃ <note>[narāsabhaṃ (sī.)]</note>.</gatha>
    <hangnum nr="490"/>
    <gatha type="1"> ‘‘Tidaṇḍake gahetvāna, abbhokāse ṭhapesahaṃ;</gatha>
    <gatha type="last">Padīpaṃ pajjalitvāna, aṭṭhakkhattuṃ avandahaṃ.</gatha>
    <hangnum nr="491"/>
    <gatha type="1"> ‘‘Sattarattindivaṃ  buddho, nisīdi purisuttamo;</gatha>
    <gatha type="last">Tato ratyā vivasāne, vuṭṭhāsi lokanāyako.</gatha>
    <hangnum nr="492"/>
    <gatha type="1"> ‘‘Pasannacitto sumano, sabbarattindivaṃ ahaṃ;</gatha>
    <gatha type="last">Dīpaṃ buddhassa pādāsiṃ, pasanno sehi pāṇibhi.</gatha>
    <hangnum nr="493"/>
    <gatha type="1"> ‘‘Sabbe vanā gandhamayā, pabbate gandhamādane;</gatha>
    <gatha type="last">Buddhassa ānubhāvena, āgacchuṃ buddhasantikaṃ <note>[upagacchuṃ tadā jinaṃ (sī.)]</note>.</gatha>
    <hangnum nr="494"/>
    <gatha type="1"> ‘‘Ye keci pupphagandhāse, pupphitā dharaṇīruhā;</gatha>
    <gatha type="last">Buddhassa ānubhāvena, sabbe sannipatuṃ tadā.</gatha>
    <hangnum nr="495"/>
    <gatha type="1"> ‘‘Yāvatā himavantamhi, nāgā ca garuḷā ubho;</gatha>
    <gatha type="last">Dhammañca sotukāmā te, āgacchuṃ buddhasantikaṃ.</gatha>
    <hangnum nr="496"/>
    <gatha type="1"> ‘‘Devalo  nāma samaṇo, buddhassa aggasāvako;</gatha>
    <gatha type="last">Vasīsatasahassehi, buddhasantikupāgami.</gatha>
    <hangnum nr="497"/>
    <gatha type="1"> ‘‘Padumuttaro  lokavidū, āhutīnaṃ paṭiggaho;</gatha>
    <gatha type="last">Bhikkhusaṅghe nisīditvā, imā gāthā abhāsatha.</gatha>
    <hangnum nr="498"/>
    <gatha type="1"> ‘‘‘Yo me dīpaṃ padīpesi, pasanno sehi pāṇibhi;</gatha>
    <gatha type="last">Tamahaṃ kittayissāmi, suṇātha mama bhāsato.</gatha>
    <hangnum nr="499"/>
    <gatha type="1"> ‘‘‘Saṭṭhi kappasahassāni, devaloke ramissati;</gatha>
    <gatha type="last">Sahassakkhattuṃ rājā ca, cakkavattī bhavissati.</gatha>
    <centered>Soḷasamaṃ bhāṇavāraṃ.</centered>
    <hangnum nr="500"/>
    <gatha type="1"> ‘‘‘Chattisakkhattuṃ devindo, devarajjaṃ karissati;</gatha>
    <gatha type="last">Pathaviyaṃ sattasataṃ, vipulaṃ rajjaṃ karissati.</gatha>
    <hangnum nr="501"/>
    <gatha type="1"> ‘‘‘Padesarajjaṃ  vipulaṃ, gaṇanāto asaṅkhiyaṃ;</gatha>
    <gatha type="last">Iminā dīpadānena, dibbacakkhu bhavissati.</gatha>
    <hangnum nr="502"/>
    <gatha type="1"> ‘‘‘Samantato aṭṭhakosaṃ <note>[aḍḍhakosaṃ (sī. syā.)]</note>, passissati ayaṃ sadā;</gatha>
    <gatha type="last">Devalokā cavantassa, nibbattantassa jantuno.</gatha>
    <hangnum nr="503"/>
    <gatha type="1"> ‘‘‘Divā vā yadi vā rattiṃ, padīpaṃ dhārayissati;</gatha>
    <gatha type="last">Jāyamānassa sattassa, puññakammasamaṅgino.</gatha>
    <hangnum nr="504"/>
    <gatha type="1"> ‘‘‘Yāvatā nagaraṃ āsi, tāvatā jotayissati;</gatha>
    <gatha type="last">Upapajjati yaṃ yoniṃ, devattaṃ atha mānusaṃ.</gatha>
    <hangnum nr="505"/>
    <gatha type="1"> ‘‘‘Asseva dīpadānassa, <note>[aṭṭhadīpaphalena hi; upaṭṭhissantimaṃ jantuṃ (syā.), aṭṭha dīpā phalena hi; na jahissanti’maṃ jantuṃ (?)]</note> aṭṭhadīpaphalena hi;</gatha>
    <gatha type="last">Na jayissantimaṃ jantū <note>[aṭṭhadīpaphalena hi; upaṭṭhissantimaṃ jantuṃ (syā.), aṭṭha dīpā phalena hi; na jahissanti’maṃ jantuṃ (?)]</note>, dīpadānassidaṃ phalaṃ.</gatha>
    <hangnum nr="506"/>
    <gatha type="1"> ‘‘‘Kappasatasahassamhi , okkākakulasambhavo;</gatha>
    <gatha type="last">Gotamo nāma gottena, satthā loke bhavissati.</gatha>
    <hangnum nr="507"/>
    <gatha type="1"> ‘‘‘Tassa dhammesu dāyādo, oraso dhammanimmito;</gatha>
    <gatha type="last">Sabbāsave pariññāya, nibbāyissatināsavo.</gatha>
    <hangnum nr="508"/>
    <gatha type="1"> ‘‘‘Tosayitvāna  sambuddhaṃ, gotamaṃ sakyapuṅgavaṃ;</gatha>
    <gatha type="last">Ajito nāma nāmena, hessati satthu sāvako’.</gatha>
    <hangnum nr="509"/>
    <gatha type="1"> ‘‘Saṭṭhi kappasahassāni, devaloke ramiṃ ahaṃ;</gatha>
    <gatha type="last">Tatrāpi me dīpasataṃ, jotate niccakālikaṃ <note>[sabbakālikaṃ (sī.)]</note>.</gatha>
    <hangnum nr="510"/>
    <gatha type="1"> ‘‘Devaloke manusse vā, niddhāvanti pabhā mama;</gatha>
    <gatha type="last">Buddhaseṭṭhaṃ saritvāna, bhiyyo hāsaṃ janesahaṃ.</gatha>
    <hangnum nr="511"/>
    <gatha type="1"> ‘‘Tusitāhaṃ cavitvāna, okkamiṃ mātukucchiyaṃ;</gatha>
    <gatha type="last">Jāyamānassa santassa, āloko vipulo ahu.</gatha>
    <hangnum nr="512"/>
    <gatha type="1"> ‘‘Agārā abhinikkhamma, pabbajiṃ anagāriyaṃ;</gatha>
    <gatha type="last">Bāvariṃ upasaṅkamma, sissattaṃ ajjhupāgamiṃ.</gatha>
    <hangnum nr="513"/>
    <gatha type="1"> ‘‘Himavante vasantohaṃ, assosiṃ lokanāyakaṃ;</gatha>
    <gatha type="last">Uttamatthaṃ gavesanto, upagacchiṃ vināyakaṃ.</gatha>
    <hangnum nr="514"/>
    <gatha type="1"> ‘‘Danto buddho dametāvī, oghatiṇṇo nirūpadhi;</gatha>
    <gatha type="last">Nibbānaṃ kathayī buddho, sabbadukkhappamocanaṃ.</gatha>
    <hangnum nr="515"/>
    <gatha type="1"> ‘‘Taṃ  me āgamanaṃ siddhaṃ, tositohaṃ mahāmuniṃ;</gatha>
    <gatha type="last">Tisso vijjā anuppattā, kataṃ buddhassa sāsanaṃ.</gatha>
    <hangnum nr="516"/>
    <gatha type="1"> ‘‘Satasahassito  kappe, yaṃ dīpamadadiṃ tadā;</gatha>
    <gatha type="last">Duggatiṃ nābhijānāmi, dīpadānassidaṃ phalaṃ.</gatha>
    <hangnum nr="517"/>
    <gatha type="1"> ‘‘Kilesā jhāpitā mayhaṃ…pe… viharāmi anāsavo.</gatha>
    <hangnum nr="518"/>
    <gatha type="1"> ‘‘Svāgataṃ vata me āsi…pe… kataṃ buddhassa sāsanaṃ.</gatha>
    <hangnum nr="519"/>
    <gatha type="1"> ‘‘Paṭisambhidā catasso…pe… kataṃ buddhassa sāsanaṃ’’.</gatha>
    <paragraph>Itthaṃ sudaṃ āyasmā ajito thero imā gāthāyo abhāsitthāti.</paragraph>
    <centered>Ajitattherassāpadānaṃ dasamaṃ.</centered>
    <centered>Pilindavacchavaggo cattālīsamo.</centered>
    <paragraph>Tassuddānaṃ  –</paragraph>
    <gatha type="1">Pilindavaccho selo ca, sabbakittī madhuṃdado;</gatha>
    <gatha type="last">Kūṭāgārī bākulo ca, giri saḷalasavhayo.</gatha>
    <gatha type="1">Sabbado  ajito ceva, gāthāyo gaṇitā iha;</gatha>
    <gatha type="last">Satāni pañca gāthānaṃ, vīsati ca taduttarīti.</gatha>
    <paragraph>Atha vagguddānaṃ –</paragraph>
    <gatha type="1">Padumārakkhado  ceva, umā gandhodakena ca;</gatha>
    <gatha type="last">Ekapadma saddasaññī, mandāraṃ bodhivandako.</gatha>
    <gatha type="1">Avaṭañca pilindi <note>[evameva dissati]</note> ca, gāthāyo gaṇitā iha;</gatha>
    <gatha type="last">Catusattati gāthāyo, ekādasa satāni ca.</gatha>
    <centered>Padumavaggadasakaṃ.</centered>
    <centered>Catutthasatakaṃ samattaṃ.</centered>
  </text>
</tree>
