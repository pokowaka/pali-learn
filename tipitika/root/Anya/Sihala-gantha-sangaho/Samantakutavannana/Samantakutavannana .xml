<?xml version='1.0' encoding='UTF-8'?>
<tree text="Samantak&#x16B;&#x1E6D;ava&#x1E47;&#x1E47;an&#x101; " target="text">
  <text>
    <centered>Namo tassa bhagavato arahato sammāsambuddhassa</centered>
    <hangnum nr="1"/>
    <gatha type="1"> Satatavitata kittiṃ dhastakandappadappaṃ</gatha>
    <gatha type="2">Tibhavahitavidhānaṃ sabbalokekaketuṃ,</gatha>
    <gatha type="3">Amitamatimanagghaṃ santidaṃ merusāraṃ</gatha>
    <gatha type="last">Sugatamahamudāraṃ rūpasāraṃ namāmi;</gatha>
    <hangnum nr="2"/>
    <gatha type="1"> Hataduritatusāraṃ mohapaṅkopatāpaṃ</gatha>
    <gatha type="2">Manakamalavikāsaṃ jantunaṃ sesakānaṃ,</gatha>
    <gatha type="3">Kumatikumudanāsaṃ buddhapubbācalaggā</gatha>
    <gatha type="last">Uditamahamudāraṃ dhammabhānuṃ namāmi;</gatha>
    <hangnum nr="3"/>
    <gatha type="1"> Sakalavimalasīlaṃ dhutapāpārijālaṃ</gatha>
    <gatha type="2">Suranaramahanīyaṃ pāhuneyyāhuneyyaṃ,</gatha>
    <gatha type="3">Ujupathapaṭipannaṃ puññakhettaṃ janānaṃ</gatha>
    <gatha type="last">Gaṇamahamabhivande sāradaṃ sādarena;</gatha>
    <hangnum nr="4"/>
    <gatha type="1"> Iti kaḷita paṇāmā hantva sabbopasagge</gatha>
    <gatha type="2">Sugatavimala pādambhojasampāta pūtaṃ,</gatha>
    <gatha type="3">Sumanasikharirājaṃ vaṇṇayissaṃ surānaṃ</gatha>
    <gatha type="last">Vasati matulametaṃ sādhujantu suṇantu;</gatha>
    <hangnum nr="5"/>
    <gatha type="1"> Savaṇā lapanā ceva satiyā cāpi vandanā,</gatha>
    <gatha type="last">Yassa sammā sukhī hotī nibbāṇañcādhigacchati;</gatha>
    <hangnum nr="6"/>
    <gatha type="1"> Tasmā sappurisehe’daṃ patthentehi tisampadaṃ,</gatha>
    <gatha type="last">Savaṇīyañhi sādhūhi acikkhittena cetasā;</gatha>
    <hangnum nr="7"/>
    <gatha type="1"> Yo lokatilako nātho pūretvā dasa pāramī,</gatha>
    <gatha type="last">Jātosi tusite kāye santusito’ti vissuto;</gatha>
    <hangnum nr="8"/>
    <gatha type="1"> Ārādhito surādīhi kālo mārisa te ayaṃ,</gatha>
    <gatha type="last">Tiṇṇo tārayimaṃ lokaṃ bahū apparajakkhakā;</gatha>
    <hangnum nr="9"/>
    <gatha type="1"> Etadatthāya te vīra pūritā dasa pāramī,</gatha>
    <gatha type="last">Bāhuṃ pitussa putto’va loko ālambate tuvaṃ;</gatha>
    <hangnum nr="10"/>
    <gatha type="1"> Tesaṃ taṃ vacanaṃ sutvā mahāsatto mahāmatī,</gatha>
    <gatha type="last">Vilokane viloketvā pañcāmala vilocano;</gatha>
    <hangnum nr="11"/>
    <gatha type="1"> Jambudīpaggakamale kaṇṇikā’va manoramā,</gatha>
    <gatha type="last">Purī kapiḷavatthū’si visāṇā’va sudhāsinaṃ;</gatha>
    <hangnum nr="12"/>
    <gatha type="1"> Siṅgīnikkhamayābhāsa tuṅgasiṅgasamaṅgitā,</gatha>
    <gatha type="last">Maṇisīhapañjarākiṇṇa pāsādā yattha bhāsare;</gatha>
    <hangnum nr="13"/>
    <gatha type="1"> Saghane gagane niccaṃ sateratasatāni’va,</gatha>
    <gatha type="last">Anileritapajjota soṇṇaketu ahū yahiṃ;</gatha>
    <hangnum nr="14"/>
    <gatha type="1"> Janānaṃ nīlanettehi vadanehi tu yā purī,</gatha>
    <gatha type="last">Madhupālisamonaddha kañjinī sirimāvahe;</gatha>
    <hangnum nr="15"/>
    <gatha type="1"> Raṅgatuṅgaturaṅgehi gajjitehi ca yā purī,</gatha>
    <gatha type="last">Saghosuttuṅgakallola lolasāgarasantibhā;</gatha>
    <hangnum nr="16"/>
    <gatha type="1"> Avhamānā’va devānaṃ puralakhyā bhujā iva,</gatha>
    <gatha type="last">Mandānileritā tuṅga nānārāgaddhajā yahiṃ;</gatha>
    <hangnum nr="17"/>
    <gatha type="1"> Nānāvesadharā yasmiṃ nānābhūsaṇa bhūsitā,</gatha>
    <gatha type="last">Nānāsampattisaṃyuttā nānāvijjāsu pāragā;</gatha>
    <hangnum nr="18"/>
    <gatha type="1"> Navayobbana uddāmā rūpena ca manoharā,</gatha>
    <gatha type="last">Saccesu niratā niccaṃ anakkuṭṭhakulā siyuṃ;</gatha>
    <hangnum nr="19"/>
    <gatha type="1"> Niccaṃ kīḷā vidaddhāhi naranārīhi sevitā,</gatha>
    <gatha type="2">Yā purī sādhurūpā’si madhurālāpinīhi ca;</gatha>
    <hangnum nr="20"/>
    <gatha type="1"> Tasmiṃ saddhādayopeta okkākakulaketuko,</gatha>
    <gatha type="last">Suddhodanavhayo āsī vissuto bhuvanattaye;</gatha>
    <hangnum nr="21"/>
    <gatha type="1"> Yassaṅghikamale sabba bhubhujānaṃ mahītale,</gatha>
    <gatha type="last">Kirīṭamaṇihiṅgāli kīḷantī’va nirantaraṃ;</gatha>
    <hangnum nr="22"/>
    <gatha type="1"> Yassa patthaṭatejena puranetāpi divākaro,</gatha>
    <gatha type="last">Vahanīca’mbare līlaṃ osadhīpatino divā;</gatha>
    <hangnum nr="23"/>
    <gatha type="1"> Yassa dānappavāho tu nānāyācaka jantunaṃ,</gatha>
    <gatha type="last">Manodadhīsu velantetikkamantova sattataṃ;</gatha>
    <hangnum nr="24"/>
    <gatha type="1"> Matiyā suramantīva dhanena dhanado viya,</gatha>
    <gatha type="last">Rūpena kusumesu’va yo jumhati mahītale;</gatha>
    <hangnum nr="25"/>
    <gatha type="1"> Tassābhisittā rajjena mahāmāyāti vissutā,</gatha>
    <gatha type="last">Candikā viya candassa girirājā’va kapālito;</gatha>
    <hangnum nr="26"/>
    <gatha type="1"> Lakkhī’va vāsudevassa sītā’va rāmarājino,</gatha>
    <gatha type="last">Mahesīsi varārohā sundarī sundarādharā;</gatha>
    <hangnum nr="27"/>
    <gatha type="1"> Tassā kucchikaraṇḍamhi anaggharatanaṃ viya,</gatha>
    <gatha type="last">Khattiṃsāhi nimittehi vimhāpento sadevakaṃ;</gatha>
    <hangnum nr="28"/>
    <gatha type="1"> Sitambujakaro santo sitebhacchāpako viya,</gatha>
    <gatha type="last">Katvā padakkhiṇaṃ mātu paṭisandhimagaṇhi so;</gatha>
    <hangnum nr="29"/>
    <gatha type="1"> Dasekādasamāsena tassevaṃ āsi cetanā,</gatha>
    <gatha type="last">Passituṃ sakañātīnaṃ gantvāna nagaraṃ tadā;</gatha>
    <hangnum nr="30"/>
    <gatha type="1"> Nivedetvā tamatthaṃ sā rañño tena susajjite,</gatha>
    <gatha type="last">Saparicchadā tadā magge gacchanti antarāpathe;</gatha>
    <hangnum nr="31"/>
    <gatha type="1"> Devatānaṃ manonandakara nandana sannibhaṃ,</gatha>
    <gatha type="last">Disvāna lumbiniṃ nāma uyyānaṃ mananandanaṃ;</gatha>
    <hangnum nr="32"/>
    <gatha type="1"> Tasmiṃ kīḷitumussāhā pavisitvāna taṃ vanaṃ,</gatha>
    <gatha type="last">Kīḷanti upagantvāna maṅgalaṃ sālapādapaṃ;</gatha>
    <hangnum nr="33"/>
    <gatha type="1"> Vilola pallavākiṇṇaṃ suphullakusumonataṃ,</gatha>
    <gatha type="last">Gahetvā sālasākhaṃ sā surattakara pallavā;</gatha>
    <hangnum nr="34"/>
    <gatha type="1"> Devehi gahitā’rakkhā mahamāne sadevake,</gatha>
    <gatha type="last">Janesi tanayaṃ māyā tatraṭṭhā lokalocanaṃ;</gatha>
    <hangnum nr="35"/>
    <gatha type="1"> Brahmāno lokapālā ca manussā kamato tadā,</gatha>
    <gatha type="last">Soṇṇajālājinādīhi gaṇhiṃsu jananandanaṃ;</gatha>
    <hangnum nr="36"/>
    <gatha type="1"> Mahiṃ patiṭṭhito dhīro passitvāna tato disā,</gatha>
    <gatha type="last">Uttarābhimukho sattapadaṃ gaṇtvā’mbuje ṭhito;</gatha>
    <hangnum nr="37"/>
    <gatha type="1"> Disantamavaloketvā suphullambujalocano,</gatha>
    <gatha type="last">Nicchāresāsabhiṃ vācaṃ aggo seṭṭho’tiādinā;</gatha>
    <hangnum nr="38"/>
    <gatha type="1"> Brahmāmaranarādīhi pūjito ca namassito,</gatha>
    <gatha type="last">Kamena abhivaḍḍhanto juṇhapakkhe sasī yathā;</gatha>
    <hangnum nr="39"/>
    <gatha type="1"> Brahmūnaṃ chattachāyāya mandārakusumantare,</gatha>
    <gatha type="last">Sānandāmandadevehi dhutacāmaramajjhago;</gatha>
    <hangnum nr="40"/>
    <gatha type="1"> Dibbehi rūpasaddehi gandhehi ca rasehi ca,</gatha>
    <gatha type="last">Phoṭṭhabbehi ca dibbehi modamāno anekadhā;</gatha>
    <hangnum nr="41"/>
    <gatha type="1"> Dibbehi ramaṇīyehi naccehi vāditehi ca,</gatha>
    <gatha type="last">Padānekasahassehi thūyamānaguṇākaro;</gatha>
    <hangnum nr="42"/>
    <gatha type="1"> Patvā soḷasamaṃ vassaṃ ñātisaṅghassa majjhago,</gatha>
    <gatha type="last">Dassetvā’sesasippaṃ taṃ loke vijjati yaṃ tadā;</gatha>
    <hangnum nr="43"/>
    <gatha type="1"> Ñātisaṅghaṃ pamodento deve ca manuje’pi ca,</gatha>
    <gatha type="last">Laddhā yasodharaṃ deviṃ’nukūlaṃ jātijātiyaṃ;</gatha>
    <hangnum nr="44"/>
    <gatha type="1"> Soṇṇadappaṇasaṅkāsa sommānana vibhusitaṃ,</gatha>
    <gatha type="last">Nīlanīrajasaṅkāsa visālāyata locanaṃ;</gatha>
    <hangnum nr="45"/>
    <gatha type="1"> Siṅgāramandiradvāre dhajopamabhamudvayaṃ,</gatha>
    <gatha type="last">Hemakāhalasaṅkāsa nāsikaṃ rūpalakkhiyā</gatha>
    <hangnum nr="46"/>
    <gatha type="1"> Nīlavellitadhammilla jimutobhaya koṭiyaṃ,</gatha>
    <gatha type="last">Niccavijjullatācakka manuññakaṇṇapāsakaṃ;</gatha>
    <hangnum nr="47"/>
    <gatha type="1"> Sātakumbhanibhābhāsa payodharaghaṭadvaṃ,</gatha>
    <gatha type="last">Suvaṇṇadditaṭāyāta nijjharākārahārakaṃ</gatha>
    <hangnum nr="48"/>
    <gatha type="1"> Dehadevaddumālamba pārohābhabhujadvayaṃ,</gatha>
    <gatha type="last">Aṅgulīpallavantambu binducāru nakhāvaliṃ;</gatha>
    <hangnum nr="49"/>
    <gatha type="1"> Dehamālālimālābha romarājivirājitaṃ,</gatha>
    <gatha type="last">Rūpaṇṇavataraṅgāha valittaya vicittakaṃ;</gatha>
    <hangnum nr="50"/>
    <gatha type="1"> Soṇṇarambhāsamāvaṭṭa piṇorudvaya sundaraṃ,</gatha>
    <gatha type="last">Sannirakalikākāra cārujaṅghā vibhūsitaṃ;</gatha>
    <hangnum nr="51"/>
    <gatha type="1"> Paccakkharūpalakkhiñca līlānicaya sannibhaṃ,</gatha>
    <gatha type="last">Guṇānamākaraṃ sādhu velaṃva ratisāgare;</gatha>
    <hangnum nr="52"/>
    <gatha type="1"> Kanto vasantarājā’va kandappo’va surūpavā,</gatha>
    <gatha type="last">Sasī’va dassanīyo ca sūriyo viya tejavā;</gatha>
    <hangnum nr="53"/>
    <gatha type="1"> Acalattena merūva gambhīrenaṇṇavo viya,</gatha>
    <gatha type="last">Brahmassaro piyaṃvādī pañgñāya ca anūpamo;</gatha>
    <hangnum nr="54"/>
    <gatha type="1"> Vasanto so mahāvīro purasmiṃ kapilavhaye,</gatha>
    <gatha type="last">Disvā nimitte caturo uyyāna gamanañjase;</gatha>
    <hangnum nr="55"/>
    <gatha type="1"> Pabbajjābhirato nātho gantvā uyyānabhūmiyaṃ,</gatha>
    <gatha type="last">Suphullacampakāsoka nāgādā’gehi maṇḍitaṃ;</gatha>
    <hangnum nr="56"/>
    <gatha type="1"> Phullapaṅkaja kaḷhāra jalājalaya satākulaṃ,</gatha>
    <gatha type="last">Mandamandānilāyāta nānāmodehi vāsitaṃ;</gatha>
    <hangnum nr="57"/>
    <gatha type="1"> Sarā saraṃ samāyāta madhubbata nisevitaṃ,</gatha>
    <gatha type="last">Phalapuppharasuddāma dvija saṅgha nikūjitaṃ;</gatha>
    <hangnum nr="58"/>
    <gatha type="1"> Naccanta mattamorānaṃ niccaṃ maṇḍapasantibhaṃ,</gatha>
    <gatha type="last">Dibbanta migasagghānaṃ kīḷāmaṇḍapa sannibhaṃ;</gatha>
    <hangnum nr="59"/>
    <gatha type="1"> Samīra sisirodāra dhārāsīkara vārihi,</gatha>
    <gatha type="last">Dhārāmaṇḍapa pantīhi janānandakaraṃ varaṃ;</gatha>
    <hangnum nr="60"/>
    <gatha type="1"> Uyyānavanamāgamma devarājāva nandanaṃ,</gatha>
    <gatha type="last">Kīḷanto nijaputtassa sutvāna jātasāsanaṃ;</gatha>
    <hangnum nr="61"/>
    <gatha type="1"> Nivatto vissakammena sahassakkhova bhūsito,</gatha>
    <gatha type="last">Puraṃ pavisamānova kisā gotami bhāsitaṃ;</gatha>
    <hangnum nr="62"/>
    <gatha type="1"> Sutvāna nibbutapadaṃ tadā cittānukūlakaṃ,</gatha>
    <gatha type="last">Santuṭṭho sānurāgo ca lakkhagghaṃ tārabhāsuraṃ;</gatha>
    <hangnum nr="63"/>
    <gatha type="1"> Hāraṃ tissāya pesetvā gantvāna sakamandiraṃ,</gatha>
    <gatha type="last">Devarājavilāsena nisīdi pavarāsane;</gatha>
    <hangnum nr="64"/>
    <gatha type="1"> Athāgamma tadā nekanāṭikā parivārayuṃ,</gatha>
    <gatha type="last">Vajjanti bheriyo tāsu paggayha kāci nāriyo;</gatha>
    <hangnum nr="65"/>
    <gatha type="1"> Nānālayasamākiṇṇaṃ gītaṃ gāyanti kāci’pi,</gatha>
    <gatha type="last">Dhamanti susiraṃ kāci kāci vādenti tantiyo;</gatha>
    <hangnum nr="66"/>
    <gatha type="1"> Cāru bimbādharāramma payodharabharā subhā,</gatha>
    <gatha type="last">Visālāyata nīlakkhā somasommānanā tadā;</gatha>
    <hangnum nr="67"/>
    <gatha type="1"> Naccanti purato tassa bherimaṇḍala majjhagā,</gatha>
    <gatha type="last">Devakaññāva raṅgamhī rasabhāvanirantaraṃ;</gatha>
    <hangnum nr="68"/>
    <gatha type="1"> Disvāna so tamacchariyaṃ viratto visaye tadā,</gatha>
    <gatha type="last">Urattāḷañca addakkhi sabbantaṃ bheritāḷanaṃ;</gatha>
    <hangnum nr="69"/>
    <gatha type="1"> Paridevaṃ’cupaṭṭhāsi gītaṃ saṃsārasāgare,</gatha>
    <gatha type="last">Vāyuvega vikāraṃ’va naccaṃ cintesi nāyako;</gatha>
    <hangnum nr="70"/>
    <gatha type="1">’Kadāhaṃ gharamossajja pabbajjāsiri mubbahe?’</gatha>
    <gatha type="last">Iccevaṃ cintayanto so supantova sayī tahiṃ;</gatha>
    <hangnum nr="71"/>
    <gatha type="1">’Yaṃ nissāya mayaṃ ettha naccagītesu vyāvaṭā,</gatha>
    <gatha type="last">So’yaṃ’dāni supī’ amhe kassadāni karoma taṃ?;</gatha>
    <hangnum nr="72"/>
    <gatha type="1"> Iti cintiya te tattha turiyesu sake sake,</gatha>
    <gatha type="last">Ālambā sayitā kaññā susaññāññamanissitā;</gatha>
    <hangnum nr="73"/>
    <gatha type="1"> Khādanti kāci dantāni kāci lālā vahantiyo,</gatha>
    <gatha type="last">Kāci rudantiyo tattha vilapanti athā’parā;</gatha>
    <hangnum nr="74"/>
    <gatha type="1"> Kākacchanti’pi semhampi gilanti ca camanti ca,</gatha>
    <gatha type="last">Karonti nādaṃ nāsāya gharū’ti ca khipanti ca;</gatha>
    <hangnum nr="75"/>
    <gatha type="1"> Muttayanti tadā kāci rahassaṃ vicaranti ca,</gatha>
    <gatha type="last">Duggandhaṃ vāti taṃ ṭhānaṃ susānaṃ āmakaṃ yathā;</gatha>
    <hangnum nr="76"/>
    <gatha type="1"> Pabuddho aḍḍharattamhi gate tattha nisīdiya,</gatha>
    <gatha type="last">Addakkhi tāsaṃ nekāni vikārāni tahiṃ tadā;</gatha>
    <hangnum nr="77"/>
    <gatha type="1"> Tassevaṃ pekkhamānassa bhave saṃviggacetaso,</gatha>
    <gatha type="last">Ādittaṃva upaṭṭhāsi mane khalu bhavattayaṃ;</gatha>
    <hangnum nr="78"/>
    <gatha type="1"> Dāvānala samāditta mahāraññāyathā gajo,</gatha>
    <gatha type="last">Tathevāsi narindassa gehato gamane matī;</gatha>
    <hangnum nr="79"/>
    <gatha type="1"> Tato vuṭṭhāya sayanā karonto abhinikkhamaṃ,</gatha>
    <gatha type="last">Vitakkesi mahārājā passituṃ sakamatrajaṃ;</gatha>
    <hangnum nr="80"/>
    <gatha type="1"> Pavisitvā tato gabbhaṃ sanikaṃ santamānaso,</gatha>
    <gatha type="last">Passitvā saha puttena niddāyantiṃ yasodharaṃ;</gatha>
    <hangnum nr="81"/>
    <gatha type="1"> Cirāgataṃ mahāpemaṃ dhārayaṃ sakamānase,</gatha>
    <gatha type="last">Buddho hutvāpi’maṃ sakkā passituṃ iti cintiya;</gatha>
    <hangnum nr="82"/>
    <gatha type="1"> Gato nātho tato ṭhānā bodhiyā baddhamānaso</gatha>
    <gatha type="last">Tadahevāsi buddhoti kāmuko ko na cintaye;</gatha>
    <hangnum nr="83"/>
    <gatha type="1"> Sineru muddharantova pāduddhariya nikkhamaṃ,</gatha>
    <gatha type="last">Channamāhūya ānītaṃ kanthakaṃ turagādhipaṃ;</gatha>
    <hangnum nr="84"/>
    <gatha type="1"> Assarājaṃ tamāruyha saha channena rattiyaṃ,</gatha>
    <gatha type="last">Devehi vivaṭadvarā paṭipajji mahāpathaṃ;</gatha>
    <hangnum nr="85"/>
    <gatha type="1"> Cakkavāḷesu nekesu devatā susamāgatā,</gatha>
    <gatha type="last">Dīpadhūpaddhajehe ca gandhamālehi pūjayuṃ;</gatha>
    <hangnum nr="86"/>
    <gatha type="1"> Purato saṭṭhīsahassāni daṇḍadīpāni dhārayuṃ,</gatha>
    <gatha type="last">Tathā dakkhiṇapassamhi vāmapasse ca pacchato;</gatha>
    <hangnum nr="87"/>
    <gatha type="1"> Gaganā pupphavassāni vassāpesuṃ cha devatā,</gatha>
    <gatha type="last">Mandāravaṃ kokanadaṃ sugandhaṃ cittapāṭa liṃ;</gatha>
    <hangnum nr="88"/>
    <gatha type="1"> Campakā soka punnāga nāgapūgāga sambhavaṃ,</gatha>
    <gatha type="last">Mālatīvassikīyādī nānāvallīhi sambhavaṃ;</gatha>
    <hangnum nr="89"/>
    <gatha type="1"> Padumuppala kalahāra kumudādyāmbu sambhavaṃ,</gatha>
    <gatha type="last">Sugandhamadhu mattāhi chappadālīhi kūjitaṃ;</gatha>
    <hangnum nr="90"/>
    <gatha type="1"> Pupphavassaṃ pavassittha tiṃsayojanamañjase,</gatha>
    <gatha type="last">Pasatto tattha turago dukkhato agamī tadā;</gatha>
    <hangnum nr="91"/>
    <gatha type="1"> Evaṃ pūjāvidhānehi gantvā’nomaṃ mahānadiṃ,</gatha>
    <gatha type="last">Sitasekata saṅkiṇṇaṃ bahumīnakulākulaṃ;</gatha>
    <hangnum nr="92"/>
    <gatha type="1"> Tīraṭṭho passi so dhīro gaṅgānāriṃ rasāvahaṃ,</gatha>
    <gatha type="last">Karontiṃ vīcibābhāti eṇepupphopahārakaṃ;</gatha>
    <hangnum nr="93"/>
    <gatha type="1"> Assena taṃ mahānomaṃ laṅghāpetvā mahāmatī,</gatha>
    <gatha type="last">Paratīre patiṭṭhāsi vimale vālukā tale;</gatha>
    <hangnum nr="94"/>
    <gatha type="1"> Pabbajituṃ mayettheva yuttaṃ no me papañcituṃ,</gatha>
    <gatha type="last">Iti cintiya obhāya dhāritābharaṇāni so;</gatha>
    <hangnum nr="95"/>
    <gatha type="1"> Channassa paṭiyādetvā kanthakañca hayādhipaṃ,</gatha>
    <gatha type="last">Nisitaṃ khaggamuggayha samoliṃ chindi kuntalaṃ;</gatha>
    <hangnum nr="96"/>
    <gatha type="1"> Evamāvajjayaṃ nātho sace’haṃ sugato bhave,</gatha>
    <gatha type="last">Tiṭṭhatu gagane gantvā iti ukkhipi ca’mbaraṃ;</gatha>
    <hangnum nr="97"/>
    <gatha type="1"> Tato sakko mahagghena maṇicaṅgoṭakena taṃ,</gatha>
    <gatha type="last">Paṭiggahetvā sirasaṃ netvā devapuraṃ caraṃ;</gatha>
    <hangnum nr="98"/>
    <gatha type="1"> Kāretvā maṇithūpaṃ so nīdhetvā taṃ siroruhaṃ,</gatha>
    <gatha type="last">Atthāhaṃ patimāneti sahadevehi nekadhā;</gatha>
    <hangnum nr="99"/>
    <gatha type="1"> Mahābrahmopanītaṭṭhaparikkhāraṃ mahāmatī,</gatha>
    <gatha type="last">Paṭiggahetvā kāsāvaṃ nivattho pāruto tadā;</gatha>
    <hangnum nr="100"/>
    <gatha type="1"> Pubbe viyambaraṃ gayha ambare khipi nāyako,</gatha>
    <gatha type="last">Paṭiggahetvā taṃ brahmā netvā brahmapuraṃ caraṃ;</gatha>
    <hangnum nr="101"/>
    <gatha type="1"> Dvādasayojanubbedhaṃ katvā thūpavaraṃ subhaṃ,</gatha>
    <gatha type="last">Tattha taṃ nidahitvāna paṇipāteti sabbadā;</gatha>
    <hangnum nr="102"/>
    <gatha type="1"> Sampuṇṇa manasaṅkappo pabbajjāsiri mubbahaṃ,</gatha>
    <gatha type="last">Chādento kāmaleneva maruṃ caṅakkami nāyako;</gatha>
    <hangnum nr="103"/>
    <gatha type="1"> Tato ambavanaṃ gantvā vindanto pītijaṃ sukhaṃ,</gatha>
    <gatha type="last">Vītināmayi sattāhaṃ ramme pādapamaṇḍape;</gatha>
    <hangnum nr="104"/>
    <gatha type="1"> Tato rājagahaṃ gantvā pārupitvā cīvaraṃ,</gatha>
    <gatha type="last">Gahetvā maṇivaṇṇaṃ so pattaṃ karatalambujā;</gatha>
    <hangnum nr="105"/>
    <gatha type="1"> Battiṃsa lakkhaṇūpeto anubyañjana maṇḍito,</gatha>
    <gatha type="last">Brahmujjugatto bhagavā puraseṭṭhamupāgami;</gatha>
    <hangnum nr="106"/>
    <gatha type="1"> Visikhantarena gacchantaṃ lokekanayanaṃ janā,</gatha>
    <gatha type="last">Disvā evaṃ vicintesuṃ nāyaṃ yo so janādhipo;</gatha>
    <hangnum nr="107"/>
    <gatha type="1"> Kāmaṃ puravadhusomma vattasambandhakāraṇā,</gatha>
    <gatha type="last">Cando’yamāgato ajja sakavesena no mati;</gatha>
    <hangnum nr="108"/>
    <gatha type="1"> Sutvāna taṃ tadā keci hasantā vacanantaraṃ,</gatha>
    <gatha type="last">Nāyaṃ sasī sasaṅekā so bhānumeso’ti no mati;</gatha>
    <hangnum nr="109"/>
    <gatha type="1"> Bodhetumāgato kāmaṃ porīnaṃ vadanambuje,</gatha>
    <gatha type="last">Sakīyeneva rūpena vimhayaṃ porimānuse;</gatha>
    <hangnum nr="110"/>
    <gatha type="1"> Kiṃ bho ummattakā attha evaṃ mā vadathā’dhunā,</gatha>
    <gatha type="last">Sataraṃsī uṇharaṃsī na so eso aviggaho;</gatha>
    <hangnum nr="111"/>
    <gatha type="1"> Kāmenālasajantuhi kīḷituṃ puramāgato,</gatha>
    <gatha type="last">Sarūpena na no atthi saṃsayo balu mānase;</gatha>
    <hangnum nr="112"/>
    <gatha type="1"> Tesaṃ taṃ vacanaṃ sutvā hasantā keci jantuno,</gatha>
    <gatha type="last">Tumhe khalū na jānātha sabāṇe sadhanū hi so;</gatha>
    <hangnum nr="113"/>
    <gatha type="1"> Issaro kantarūpena tuṅgamandiratā puraṃ,</gatha>
    <gatha type="last">Kelāso iti sampatto jahātha vimatiṃ idha;</gatha>
    <hangnum nr="114"/>
    <gatha type="1"> Tesampi vacanaṃ sutvā hasanteke janā tadā,</gatha>
    <gatha type="last">Nāyaṃ haro tinetto so kesaveso idhāgato;</gatha>
    <hangnum nr="115"/>
    <gatha type="1"> Viciṇanto siriṃ ajja puraseṭṭhamupāgataṃ,</gatha>
    <gatha type="last">Vesenaññena maññāma ettha no natthi saṃsayo;</gatha>
    <hangnum nr="116"/>
    <gatha type="1"> Paharitvā karaṃ keci sutvā taṃ vacanaṃ narā,</gatha>
    <gatha type="last">Hasantevaṃ tadāvocuṃ vāsudevo na ve ayaṃ;</gatha>
    <hangnum nr="117"/>
    <gatha type="1"> Kāmaṃ sarojanābho so vāmano kaṇhaviggaho,</gatha>
    <gatha type="last">Ayamaññataracaṇṇena āgato pākasāsano;</gatha>
    <hangnum nr="118"/>
    <gatha type="1"> Puraṃ devapurantetaṃ maññamāno mahājutiṃ,</gatha>
    <gatha type="last">Passitunti paṭiññāto mā bhonto vilapantu ve;</gatha>
    <hangnum nr="119"/>
    <gatha type="1"> Sutvā tesaṃ giraṃ keci keḷiṃ katvāna nekadhā,</gatha>
    <gatha type="last">Tumhe sakkaṃ na jānātha so hi bho vajirāyudho;</gatha>
    <hangnum nr="120"/>
    <gatha type="1"> Eso hi bho mahābrahmā brahmalokā idhāgato,</gatha>
    <gatha type="last">Pamattā kinnu vedamhī brahmabandhu pure idha;</gatha>
    <hangnum nr="121"/>
    <gatha type="1"> Athesaṃ vacanaṃ sutvā keci paṇḍitajātikā,</gatha>
    <gatha type="last">Nete candādayo kāmaṃ mā mohaṃ bho pakāsatha;</gatha>
    <hangnum nr="122"/>
    <gatha type="1"> Caturānano mahābrahmā somasommānano ayaṃ,</gatha>
    <gatha type="last">Samantapotthako brahmā pattahattho’yamabbhuto;</gatha>
    <hangnum nr="123"/>
    <gatha type="1"> Kāmaṃ pāramitāpuṇṇa pasattho puriso ayaṃ,</gatha>
    <gatha type="last">Niccaṃ vandatha pūjetha thomethetaṃ mahājutiṃ;</gatha>
    <hangnum nr="124"/>
    <gatha type="1"> Evaṃ vadantā sabbe te nāgarā purisuttamaṃ,</gatha>
    <gatha type="last">Gandhapupphehi pujentā namassantā tamanvaguṃ;</gatha>
    <hangnum nr="125"/>
    <gatha type="1"> Nettārittehi pājentā munino rūpasāgare,</gatha>
    <gatha type="last">Jantavo mananāvāyo pāraṃ passiṃsu no tadā;</gatha>
    <hangnum nr="126"/>
    <gatha type="1"> Tadā lokekanayano sapadānena vīthiyaṃ,</gatha>
    <gatha type="last">Caraṃ yāpanamattaṃva laddhāgamma purā bahi;</gatha>
    <hangnum nr="127"/>
    <gatha type="1"> Paṇḍavaṃ girimāsajja tassacchāyāya so muni;</gatha>
    <gatha type="last">Saṅghāṭiṃ paññapetvāna nisajja purisāsabho;</gatha>
    <hangnum nr="128"/>
    <gatha type="1"> Adiṭṭhapubbaṃ disvāna patte missakabhojanaṃ,</gatha>
    <gatha type="last">Sañjātapaṭikūlo taṃ nuditvā paccavekkhaṇā;</gatha>
    <hangnum nr="129"/>
    <gatha type="1"> Amataṃ viya taṃ bhutvā vikkhāletvā mukhaṃ dakā,</gatha>
    <gatha type="last">Patte vattaṃ caritvāna muhuttaṃ tattha vissami;</gatha>
    <hangnum nr="130"/>
    <gatha type="1"> Pavattiṃ taṃ nisāmetvā bimbisāro narissaro,</gatha>
    <gatha type="last">Sīghaṃ tamupagantvāna katānuñño nisīdiya;</gatha>
    <hangnum nr="131"/>
    <gatha type="1"> Nimantayitvā rajjena anicchante yatissare,</gatha>
    <gatha type="last">Anuggahāya me yuttaṃ buddhabhūtenidhāgamaṃ;</gatha>
    <hangnum nr="132"/>
    <gatha type="1"> Evaṃ nimantito tenādhivāsetvā mahāmatī,</gatha>
    <gatha type="last">Agamāsuruvelāya matuloru parakkamo;</gatha>
    <hangnum nr="133"/>
    <gatha type="1"> Padhānaṃ padahitvāna chabbassamatidukkaraṃ,</gatha>
    <gatha type="last">Pakāsetvāna lokassa mokkhaṃ natthiti tena so;</gatha>
    <hangnum nr="134"/>
    <gatha type="1"> Tatoppabhuti vattanto majjhimappaṭi pattiyaṃ,</gatha>
    <gatha type="last">Kāyassānuggahaṃ katvā tato sampiṇiti’ndriyo;</gatha>
    <hangnum nr="135"/>
    <gatha type="1"> Mūle’japālanigrodhapādapassa mahāmuni,</gatha>
    <gatha type="last">Nisīdi nijasobhāhi obhāsento disodisaṃ;</gatha>
    <hangnum nr="136"/>
    <gatha type="1"> Tadā senāni nigame sujātā khīra dāyikā,</gatha>
    <gatha type="last">Sampuṇṇamanasaṅkappā yācitvā vaṭadevataṃ;</gatha>
    <hangnum nr="137"/>
    <gatha type="1"> Dhīraṃ devoti maññanti tuṭṭhahaṭṭhā pamoditā,</gatha>
    <gatha type="last">Hemapātiṃ sapāyāsaṃ datvāna idama’bruvi;</gatha>
    <hangnum nr="138"/>
    <gatha type="1"> Yathā mayhaṃ mahādeva iddhā patthita patthanā,</gatha>
    <gatha type="last">Tatheva tava saṅkappo khippameva samijjhatu;</gatha>
    <hangnum nr="139"/>
    <gatha type="1"> Iti vatvāna vanditvā katvā ca naṃ padakkhiṇaṃ,</gatha>
    <gatha type="last">Pakkantāya sujātāya dhīro pātiṃ samādiya;</gatha>
    <hangnum nr="140"/>
    <gatha type="1"> Upagantvānātirammaṃ nadiṃ so nīlavāhiniṃ,</gatha>
    <gatha type="last">Suppatiṭṭhitanāmamhi nadītitthe nisīdiya;</gatha>
    <hangnum nr="141"/>
    <gatha type="1"> Bhuñjitvā ūnapaṇṇāsa piṇḍaṃ katvāna bhojanaṃ,</gatha>
    <gatha type="last">Vissajjetvā tato pātiṃ paṭisotaṃ narāsabho;</gatha>
    <hangnum nr="142"/>
    <gatha type="1"> Tato sālavanuyyāne vissamanto divādine,</gatha>
    <gatha type="last">Disvāna supine pañca atthaṃ tesaṃ vicintiya;</gatha>
    <hangnum nr="143"/>
    <gatha type="1"> Ābodhimūlato magge devehi samalaṅkate,</gatha>
    <gatha type="last">Maṇitoraṇapālīhi puṇṇakumbhaddhājādihi;</gatha>
    <hangnum nr="144"/>
    <gatha type="1"> Sāyaṇhasamaye nātho gacchanto bodhi santikaṃ,</gatha>
    <gatha type="last">Disvāna sotthiyaṃ nāma thūyamānaṃ dijuttamaṃ;</gatha>
    <hangnum nr="145"/>
    <gatha type="1"> Tena dinnaṭṭha muṭṭhintu gahetvā nīlasaddalaṃ,</gatha>
    <gatha type="last">Bodhimūlamupāgamma katvāna taṃ padakkhiṇaṃ;</gatha>
    <hangnum nr="146"/>
    <gatha type="1"> Akāsi tīṇasanthāraṃ pācīnābhimukhaṃ tadā,</gatha>
    <gatha type="last">Tato mahiṃ dvidhā katvā samuṭṭhāsi mahāsanaṃ;</gatha>
    <hangnum nr="147"/>
    <gatha type="1"> Uccaṃ cuddasahatthena nānā citta vicittitaṃ,</gatha>
    <gatha type="last">Abhaṭṭhanahittha tatraṭṭho iccevaṃ daḷhamānaso;</gatha>
    <hangnum nr="148"/>
    <gatha type="1"> Kāmaṃ taco nahārū ca aṭṭhi ca avasissatu,</gatha>
    <gatha type="last">Upasussatu me gatte sabbantaṃ maṃsalohitaṃ;</gatha>
    <hangnum nr="149"/>
    <gatha type="1"> Na uṭṭhahāmabujjhitvā na jahe vīriyaṃ mama,</gatha>
    <gatha type="last">Adhiṭṭhahitvā evaṃ so nisīdi vajirāsane;</gatha>
    <hangnum nr="150"/>
    <gatha type="1"> Anatikkamaṃ ṭhapetvāna caraṇaṃ caraṇupari,</gatha>
    <gatha type="last">Kamalaṃ kamaleneva maṇibandhaṃ vidhāya so;</gatha>
    <hangnum nr="151"/>
    <gatha type="1"> Bālāsokadalāsatta paraṃ vā’sokapallavaṃ,</gatha>
    <gatha type="last">Nidhāya nayanānatda pāṇiṃ pāṇitale jino;</gatha>
    <hangnum nr="152"/>
    <gatha type="1"> Yathā sañjhāghanālīḍha tuṅgakañcana pabbato,</gatha>
    <gatha type="last">Surattacīvaracchanna cārigatta virājito;</gatha>
    <hangnum nr="153"/>
    <gatha type="1"> Udayāvalakoṭimhi dippantova divākaro</gatha>
    <gatha type="last">Kandharopari dippanta mukhamaṇḍalamaṇḍito;</gatha>
    <hangnum nr="154"/>
    <gatha type="1"> Yathā cāmikarabyamhe sunīlaṃ sīhapañjaraṃ,</gatha>
    <gatha type="last">Asampakampapamhehi pihitaddhasulocano;</gatha>
    <hangnum nr="155"/>
    <gatha type="1"> Nīluppalakalāpaṃca jananettālipātanaṃ,</gatha>
    <gatha type="last">Sajjhudaṇḍasamābaddha bodhikkhandhamaphassi so;</gatha>
    <hangnum nr="156"/>
    <gatha type="1"> Nisinno bodhito chejja pavāḷataruṇaṅkurā,</gatha>
    <gatha type="last">Patamānā samantāsuṃ tejaṃ viya kubuddhīnaṃ;</gatha>
    <hangnum nr="157"/>
    <gatha type="1"> Devā tattha samāgañjuṃ khippaṃ dasasahassiyaṃ,</gatha>
    <gatha type="last">Kamalāsanoragā ceva siddhavijjādharādayo</gatha>
    <hangnum nr="158"/>
    <gatha type="1"> Sahampati mahābrahmā brahmasenāpurakkhato,</gatha>
    <gatha type="last">Sitātapattaṃ dhārento ṭhīto sambuddha santike;</gatha>
    <hangnum nr="159"/>
    <gatha type="1"> Vīsaṃ ratana satāyāmaṃ vijayuttara nāmakaṃ,</gatha>
    <gatha type="last">Saṅkhaṃ dhamento aṭṭhāsi sādaro pākasāsano;</gatha>
    <hangnum nr="160"/>
    <gatha type="1"> Suyāmo saha senāya thomayanto narādhipaṃ,</gatha>
    <gatha type="last">Maṇitālavaṇṭaṃ paggayha mandamandena vījati;</gatha>
    <hangnum nr="161"/>
    <gatha type="1"> Jitakitti lataggamhi sassa pupphaṃca pupphītaṃ,</gatha>
    <gatha type="last">Vāḷavijanimuggayha aṭṭhā santusito tahiṃ;</gatha>
    <hangnum nr="162"/>
    <gatha type="1"> Beluvaṃ vīṇamādāya gītaṃ nānālayānugaṃ,</gatha>
    <gatha type="last">Pañcasikho ṭhito tattha gāyamāno anekadhā;</gatha>
    <hangnum nr="163"/>
    <gatha type="1"> Mahākālo’pi nāgindo nāgasaṅghapurakkhato,</gatha>
    <gatha type="last">Thomento tattha aṭṭhāsi navārahaguṇādihi;</gatha>
    <hangnum nr="164"/>
    <gatha type="1"> Raṅgabhumiṃ māpayitvā gahetvāna varaṅganā,</gatha>
    <gatha type="last">Upahāraṃ karontaṭṭhā timbarū sūriyavaccasā;</gatha>
    <hangnum nr="165"/>
    <gatha type="1"> Āgantvā saha senāya sitaṅgo sitabhusano,</gatha>
    <gatha type="last">Dhataraṭṭho ṭhito pubbe ārakkhaṃ kurumānako;</gatha>
    <hangnum nr="166"/>
    <gatha type="1"> Pūrento sakasenāya dakkhiṇassaṃ virūḷhako,</gatha>
    <gatha type="last">Ārakkhaṃ kurumānaṭṭhā nīlaṅgo nīlabhusano;</gatha>
    <hangnum nr="167"/>
    <gatha type="1"> Virūpakkho’pi aṭṭhāsi pālayaṃ pacchimaṃ disaṃ,</gatha>
    <gatha type="last">Rattaṅgābharaṇo vammī nijasenāpurakkhato;</gatha>
    <hangnum nr="168"/>
    <gatha type="1"> Uttarassaṃ sasenāya ārakkhaṃ kurumānako,</gatha>
    <gatha type="last">Soṇṇavaṇṇaṅgābharaṇo aṭṭhāsi naravāhano;</gatha>
    <hangnum nr="169"/>
    <gatha type="1"> Kimettha bahulāpena jātikkhettamhi devatā,</gatha>
    <gatha type="last">Nāgatā neva vāhesuṃ sabbe etthe’va osaṭā;</gatha>
    <hangnum nr="170"/>
    <gatha type="1"> Gaganātotiṇṇaketu pādehi pathavītale,</gatha>
    <gatha type="last">Nāgādayo na dhutāsuṃ ketunaṃ bahu kā kathā;</gatha>
    <hangnum nr="171"/>
    <gatha type="1"> Na dhūtā dhajapādehi vāyutuddāmavuttihi,</gatha>
    <gatha type="last">Tārakā gagane brūmo kinnu tattha dhajālutā;</gatha>
    <hangnum nr="172"/>
    <gatha type="1"> Pubbadisā cakkavāḷa silāyuggataketunaṃ,</gatha>
    <gatha type="last">Pādāni parabhāgādi cakkavāḷasilanvaguṃ;</gatha>
    <hangnum nr="173"/>
    <gatha type="1"> Cakkavāḷa mahāmeru yugandhara nagādayo,</gatha>
    <gatha type="last">Pupphāvataṃsakā’vāsuṃ nānāvaṇṇehi saṅkhatā;</gatha>
    <hangnum nr="174"/>
    <gatha type="1"> Vāmāmandamakaranda bindusandoha sundaraṃ,</gatha>
    <gatha type="last">Ullola padumākiṇṇa vitānaṃ vāsi ambaraṃ;</gatha>
    <hangnum nr="175"/>
    <gatha type="1"> Khittasogandhacuṇṇāni devabrahmādinā tahiṃ,</gatha>
    <gatha type="last">Vitānaṃ viya khāyanti cakkavāḷaggamaṇḍape;</gatha>
    <hangnum nr="176"/>
    <gatha type="1"> Kappūrāgarudhūpehī tattha tatthuggatehi mā,</gatha>
    <gatha type="last">Kālabbhakūṭacchannova āsi maññaṃ kathemu kiṃ;</gatha>
    <hangnum nr="177"/>
    <gatha type="1"> Jātikkhettesu devehi katagghikusumādinā,</gatha>
    <gatha type="last">Nosīnā dharaṇī bhārā disebhānaṃ balaṃ aho;</gatha>
    <hangnum nr="178"/>
    <gatha type="1"> Ambarālambamānānī pupphadāmāni bhūtalaṃ,</gatha>
    <gatha type="last">Ākaḍḍhanāya devehi baddharajjuva bhāsare</gatha>
    <hangnum nr="179"/>
    <gatha type="1"> Aññoññakaramuggayha gagane surasutdarī,</gatha>
    <gatha type="last">Paribbhamantā gāyanti tattha tattha manoramaṃ;</gatha>
    <hangnum nr="180"/>
    <gatha type="1"> Ubho bhuje vikāsetvā maṇḍitaṃ surasutdarī,</gatha>
    <gatha type="last">Bhamanti bhantabheṇḍuva tattha tatthambare yugā;</gatha>
    <hangnum nr="181"/>
    <gatha type="1"> Nīluppalakalāpādī gahetvāna suraṅganā,</gatha>
    <gatha type="last">Ṭhītāsuṃ parivāretvā pūjamānā narissaraṃ;</gatha>
    <hangnum nr="182"/>
    <gatha type="1"> Ratnapallavakalahāra kamaluppala saṅgate,</gatha>
    <gatha type="last">Sannīrakusumākiṇṇe puṇṇesogandhavārihī;</gatha>
    <hangnum nr="183"/>
    <gatha type="1"> Kañcanādighaṭe gayha ambare surasundarī,</gatha>
    <gatha type="last">Katvāna sugataṃ majjhe pūjayiṃsu samantato</gatha>
    <hangnum nr="184"/>
    <gatha type="1"> Kañcanādāsahatthā ca kācī kaññā tathā ṭhitā,</gatha>
    <gatha type="last">Tālavaṇṭe gahetvāna ṭhītāsuṃ kāci devatā;</gatha>
    <hangnum nr="185"/>
    <gatha type="1"> Kāci maṅgala saṃyutta vacanā tava patthanā,</gatha>
    <gatha type="last">Samijjhatuti ghosentī parivāretvā ṭhitā jinaṃ;</gatha>
    <hangnum nr="186"/>
    <gatha type="1"> Sirivacchādi paggayha aṭṭhamaṅgalamuttamaṃ,</gatha>
    <gatha type="last">Ṭhitāsuṃ gagane nārī parivāretvā munissaraṃ;</gatha>
    <hangnum nr="187"/>
    <gatha type="1"> Naccanti keci kīḷanti selenti ca lalanti ca,</gatha>
    <gatha type="last">Vādenti keci gāyanti velukkhepaṃ karonti ca;</gatha>
    <hangnum nr="188"/>
    <gatha type="1"> Nekapupphagghipantī ca tathā dīpagghipanti ca,</gatha>
    <gatha type="last">Maṇicāmīkarāsajjhu agghikā pantiyo tathā;</gatha>
    <hangnum nr="189"/>
    <gatha type="1"> Ābrahmabhavanuggamma cakkavāḷasamantato,</gatha>
    <gatha type="last">Tiṭṭhanti jalamānāyo buddhassa maṅgalussave;</gatha>
    <hangnum nr="190"/>
    <gatha type="1"> Sattaratanasambhutā nānā toraṇapantīyo,</gatha>
    <gatha type="last">Hemarambhāmayā cāpi tathā dussamayā siyuṃ;</gatha>
    <hangnum nr="191"/>
    <gatha type="1"> Nānāvaṇṇehi nekehi chattehi ca nirantaraṃ,</gatha>
    <gatha type="last">Cakkavāḷodaraṃ āsi saraṃca kamalākulaṃ;</gatha>
    <hangnum nr="192"/>
    <gatha type="1"> Tattha tatthujjalāneka yantadīpāvalī mahī,</gatha>
    <gatha type="last">Tārakājālakākiṇṇa gaganaṅganasantibhā;</gatha>
    <hangnum nr="193"/>
    <gatha type="1"> Dhajantarita chattā’suṃ cakkavāḷagirūpari,</gatha>
    <gatha type="last">Nirantarā’suṃ tattheva ghaṭadīpā ca toraṇa;</gatha>
    <hangnum nr="194"/>
    <gatha type="1"> Nānāturiyanādehi nānāsaṅgītitāhi ca,</gatha>
    <gatha type="last">Sādhuvādehi nekehi cakkavāḷo phuṭo ahū;</gatha>
    <hangnum nr="195"/>
    <gatha type="1"> Aho mahantatā tassa buddhassa katamaṅgale,</gatha>
    <gatha type="last">Pūjāvisesaṃ taṃ ko hi mukhenekena bhāsatī;</gatha>
    <hangnum nr="196"/>
    <gatha type="1"> Catummukho sahassakkho dvisahassanayano phaṇī,</gatha>
    <gatha type="last">Dasakaṇṭho’pi taṃ sabbaṃ neva sakkonti bhāsituṃ;</gatha>
    <hangnum nr="197"/>
    <gatha type="1"> Evaṃ surāsurabrahma venateyyoragādihi,</gatha>
    <gatha type="last">Nirantaraṃ katāneka mahāmaha samākule;</gatha>
    <hangnum nr="198"/>
    <gatha type="1"> Tasmintu vāsare māro passitvā bhuvanaṃ idaṃ,</gatha>
    <gatha type="last">Āmantetvā sānuvare āhevaṃ sakutūhalo;</gatha>
    <hangnum nr="199"/>
    <gatha type="1"> Sabbe dibbavimānā bho suññā dissanti chaḍḍitā,</gatha>
    <gatha type="last">Purapālampahāpetvā kva gatā’suṃ sadevakā;</gatha>
    <hangnum nr="200"/>
    <gatha type="1"> Kimbho māra na jānāsi matto sutto’si ajja kiṃ,</gatha>
    <gatha type="last">Suddhodaniya siddhattho māyāya tanayo ayaṃ;</gatha>
    <hangnum nr="201"/>
    <gatha type="1"> Puretvā pāramī sabbā katvāna abhinikkhamaṃ,</gatha>
    <gatha type="last">Bodhimule nisinno si ajja buddho bhavāmīti;</gatha>
    <hangnum nr="202"/>
    <gatha type="1"> Tassa pūjāvidhānatthaṃ dasasahassīsu devatā,</gatha>
    <gatha type="last">Samāgatā haṭṭhatuṭṭhā karontajja mahāmahaṃ;</gatha>
    <hangnum nr="203"/>
    <gatha type="1"> Kinnu te badhiraṃ sotaṃ kinnu parihāyi locanaṃ,</gatha>
    <gatha type="last">Dhajaggā te na dissanti ullolaṃ te na sūyati;</gatha>
    <hangnum nr="204"/>
    <gatha type="1"> Tesaṃ taṃ vacanaṃ sutvā antako khalu pāpimā,</gatha>
    <gatha type="last">Dukkhito dummano tesaṃ socanto idambruvi;</gatha>
    <hangnum nr="205"/>
    <gatha type="1"> Aho vatā’tiparihāni saṃsārassa mahā ayaṃ,</gatha>
    <gatha type="last">Asāro khalu saṃsāro siddhatthe vibhavaṃ gate;</gatha>
    <hangnum nr="206"/>
    <gatha type="1"> Aho vatā’ti naṭṭhamhā tivaṭṭaṃ paripuritaṃ,</gatha>
    <gatha type="last">Hoti bho dahanā daḍḍhavanaṃvāti alakkhikaṃ;</gatha>
    <hangnum nr="207"/>
    <gatha type="1"> Nirālokaṃ tilokaṃ bho asuraṃ vāsaraṃ yathā,</gatha>
    <gatha type="last">Parimosaratanaṃ hoti rajjaṃ vedaṃ jagattayaṃ;</gatha>
    <hangnum nr="208"/>
    <gatha type="1"> Mamesa visayaṃ hitvā yāti siddhatthadārako,</gatha>
    <gatha type="last">Tena yātena maggena nikkhamanti bahujjanā;</gatha>
    <hangnum nr="209"/>
    <gatha type="1"> Bhavantaṃ na karoteso yāva suddhodanatrajo,</gatha>
    <gatha type="last">Etha gacchāma siddhatthamasiddhatthaṃ karoma bho;</gatha>
    <hangnum nr="210"/>
    <gatha type="1"> Māpetha bheravaṃ vaṇṇaṃ bībhacchaṃ duddasaṃ kharaṃ,</gatha>
    <gatha type="last">Saddeneva palāpetha tūlabhaṭṭaṃva vāyunā;</gatha>
    <hangnum nr="211"/>
    <gatha type="1"> Tassa taṃ vacanaṃ sutvā mārasenā samāgamuṃ,</gatha>
    <gatha type="last">Nānāvesadharā hutvā nānāyudha samaṅgino;</gatha>
    <hangnum nr="212"/>
    <gatha type="1"> Yojanānaṃ tadā māro diyaḍḍhasatamuccato,</gatha>
    <gatha type="last">Girimekhalamāruyha senāya sahasā’gamī;</gatha>
    <hangnum nr="213"/>
    <gatha type="1"> Disvāna durato ettaṃ devā māraṃ savāhiniṃ,</gatha>
    <gatha type="last">Bhayaṭṭāpagamuṃ khippaṃ dhāvamānā disodisaṃ;</gatha>
    <hangnum nr="214"/>
    <gatha type="1"> Saṃkhippa khippaṃ sacchattaṃ brahmā dhāvi parammukho,</gatha>
    <gatha type="last">Katvāna piṭṭhiyaṃ saṅkhaṃ sakko dhāvi visaṅkito;</gatha>
    <hangnum nr="215"/>
    <gatha type="1"> Mahākālo’pi nāgindo nimujja mahiyaṃ tadā,</gatha>
    <gatha type="last">Vattadattakaro bhīru sake nipati mañcake;</gatha>
    <hangnum nr="216"/>
    <gatha type="1"> Saṃ saṃ pūjāvidhānantu chaḍḍetvāna sadevakā,</gatha>
    <gatha type="last">Gatāsuṃ suññakaṃ āsi cakkavāḷamidaṃ tadā;</gatha>
    <hangnum nr="217"/>
    <gatha type="1"> Nissirīkaṃ padesaṃ taṃ asobhaṃ asamañjasaṃ,</gatha>
    <gatha type="last">Ahosi patitāneka pūjābhaṇḍasamākulaṃ;</gatha>
    <hangnum nr="218"/>
    <gatha type="1"> Ekova tattha sugato nisīdi vajirāsane,</gatha>
    <gatha type="last">Pajjalaṃ nijasiriyā sūriyova yugandhare;</gatha>
    <hangnum nr="219"/>
    <gatha type="1"> Akampo ca asantrāsī lomahaṃsa vivajjito,</gatha>
    <gatha type="last">Abhīto sīharājāva migacchāpānamaggato;</gatha>
    <hangnum nr="220"/>
    <gatha type="1"> Tato dhammissarassagge dunnimittāni jāyaruṃ,</gatha>
    <gatha type="last">Andhakāraṃ disā āsuṃ dhūmaketu ca ambare;</gatha>
    <hangnum nr="221"/>
    <gatha type="1"> Dinaṃ duddinakaṃ āsi hataraṃsi divākaro,</gatha>
    <gatha type="last">Ukkāpato’pi paññāyi disāḍāhopapajjatha;</gatha>
    <hangnum nr="222"/>
    <gatha type="1"> Aghane gagane āsuṃ indacāpavirajjutī,</gatha>
    <gatha type="last">Analāsaniyo’dittā tattha tattha patantī ca</gatha>
    <hangnum nr="223"/>
    <gatha type="1"> Kākolasaṅghā vassiṃsu uṇṇa sakuṇakosiyā,</gatha>
    <gatha type="last">Cariṃsu ambare’petā kabandhā ca bhayāvahā;</gatha>
    <hangnum nr="224"/>
    <gatha type="1"> Senaṃ saṃvidahitvāna tato māro abhiddavi,</gatha>
    <gatha type="last">Āgantvā cakkavāḷamhi ṭhito jinamudikkhiya;</gatha>
    <hangnum nr="225"/>
    <gatha type="1"> Ekakassa manussassa santikopagamaṃ mama,</gatha>
    <gatha type="last">Na yuttañhi gajo yāti gajaṃ no yāti kotthukaṃ;</gatha>
    <hangnum nr="226"/>
    <gatha type="1"> Netaṃ garu palāpetuṃ kālo iti vicintiya,</gatha>
    <gatha type="last">Māpesi kupito khippaṃ kappanila samānilaṃ;</gatha>
    <hangnum nr="227"/>
    <gatha type="1"> Khipanto gagane khippaṃ uddharitvā vanaspatī,</gatha>
    <gatha type="last">Katvāna vanamummūlaṃ viddhaṃsento asesakaṃ;</gatha>
    <hangnum nr="228"/>
    <gatha type="1"> Cāletvā tālasālādiṃ luñcitvā gagane khipaṃ,</gatha>
    <gatha type="last">Pātento cakkavāḷante vājisīha gajādayo;</gatha>
    <hangnum nr="229"/>
    <gatha type="1"> Paharitvā vivattetvā girikūṭāni ukkhipaṃ,</gatha>
    <gatha type="last">Bhamayanto nabhomajjhe dhāvateva tato tato;</gatha>
    <hangnum nr="230"/>
    <gatha type="1"> Silāhi silāsaṅghaṭṭa mahānādaṃ pavattayaṃ,</gatha>
    <gatha type="last">Pātento dahanañcāpi dhūmamambara mukkhipaṃ;</gatha>
    <hangnum nr="231"/>
    <gatha type="1"> Bhamayanto gahetvāna ambare chadaniṭṭhikā,</gatha>
    <gatha type="last">Pāsāde parivattetvā paharanto nagādisu;</gatha>
    <hangnum nr="232"/>
    <gatha type="1"> Khananto pathaviṃ paṃsuṃ gahetvāmbaramaṇḍale,</gatha>
    <gatha type="last">Bandhantova paraṃ bhumiṃ bhindanto tuṅgapabbate;</gatha>
    <hangnum nr="233"/>
    <gatha type="1"> Bhayānakena saddena upagamma mahāmuniṃ,</gatha>
    <gatha type="last">Cāletuṃ neva so sakkhi aṃsumattampi cīvare;</gatha>
    <hangnum nr="234"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Paṭhame mārayuddhamhi mārassāsi parājayo;</gatha>
    <hangnum nr="235"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Iti paṭhamo vijayo.</centered>
    <hangnum nr="236"/>
    <gatha type="1"> Disvā namuci dhīrassa mālutenānupaddavaṃ,</gatha>
    <gatha type="last">Dukkhī ca dummano āsi kodhenāturamānaso;</gatha>
    <hangnum nr="237"/>
    <gatha type="1"> Hotu dāni mahoghena pavāhemi imaṃ yatiṃ,</gatha>
    <gatha type="last">Māpetvāna mahāmeghaṃ socanāya alaṃ mama;</gatha>
    <hangnum nr="238"/>
    <gatha type="1"> Iti cintiya so māro mahāmeghamamāpayi,</gatha>
    <gatha type="last">Disāsumpihitā sabbā andhakāro avatthari;</gatha>
    <hangnum nr="239"/>
    <gatha type="1"> Uparūpari guṇā hutvā sahassāni satāni’pi,</gatha>
    <gatha type="last">Dhārādharā mahādhārā vattayiṃsu samantato;</gatha>
    <hangnum nr="240"/>
    <gatha type="1"> Sodāminīsahassehi vinaddhaṃva nabhaṃ ahū,</gatha>
    <gatha type="last">Tattha tattha disābhāge indacāpā avattatha;</gatha>
    <hangnum nr="241"/>
    <gatha type="1"> Mahārajatarajjūhi sibbitāva nabhāvanī,</gatha>
    <gatha type="last">Dharādharorudhārāhi nirantarapavattihi;</gatha>
    <hangnum nr="242"/>
    <gatha type="1"> Tattha tattha patantāni ghorāsanisatā ahuṃ,</gatha>
    <gatha type="last">Mahābhīma nabho bherissanā āsuṃ tahiṃ tahiṃ;</gatha>
    <hangnum nr="243"/>
    <gatha type="1"> Uddharanto mahāsele mahogho ca tadubbhave,</gatha>
    <gatha type="last">Kelāsa sikharākāra eṇepuñje samubbahaṃ;</gatha>
    <hangnum nr="244"/>
    <gatha type="1"> Mahāthūpappamāṇādi mahābubbulamubbahaṃ,</gatha>
    <gatha type="last">Gambhīro puthulo caṇḍo upagamma jinantikaṃ;</gatha>
    <hangnum nr="245"/>
    <gatha type="1"> Sarīre lomamattampi temetumasamatthako,</gatha>
    <gatha type="last">Gato mahogho buddhassa’bho’nubhāvamahantatā;</gatha>
    <hangnum nr="246"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Dutiye mārayuddhamhi mārassāsī parājayo;</gatha>
    <hangnum nr="247"/>
    <gatha type="1"> Evaṃ mahānubhāvoti mantvāna nara sārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Dutiyo vijayo.</centered>
    <hangnum nr="248"/>
    <gatha type="1"> Tato māro asakkonto vassoghena upaddavaṃ,</gatha>
    <gatha type="last">Kātuṃ tassa usūyādi kopākulamano tadā;</gatha>
    <hangnum nr="249"/>
    <gatha type="1"> Bhavatajja kimetena māraṇe tassa kiṃ garu,</gatha>
    <gatha type="last">Idānaṅgāravuṭṭhīhi jhāpemi sahasā imaṃ;</gatha>
    <hangnum nr="250"/>
    <gatha type="1"> Iti cintiya so māro māpetvāṅgāra vuṭṭhiyo,</gatha>
    <gatha type="last">Pesesi nabhasā tassa sambuddhassa upantikaṃ;</gatha>
    <hangnum nr="251"/>
    <gatha type="1"> Mahāpabbatasaṅkāsa jalitaṅgāra rāsayo,</gatha>
    <gatha type="last">Dhāviṃsu nahasā tattha accimanto mahabbhayā;</gatha>
    <hangnum nr="252"/>
    <gatha type="1"> Cicciṭāyana saddehi pūrayanto disantaraṃ,</gatha>
    <gatha type="last">Dhūpāyanto phuliṅgehi mārassāpi bhayāvahā;</gatha>
    <hangnum nr="253"/>
    <gatha type="1"> Ujjālentā mahārukkhe pabbate’pi ca sammukhe,</gatha>
    <gatha type="last">Narakodaruggatā aggī rāsīvāti bhayāvahā;</gatha>
    <hangnum nr="254"/>
    <gatha type="1"> Upagantvā muhuttena nisinnaṃ munipuṅgavaṃ,</gatha>
    <gatha type="last">Madhumattālijhaṅkāra nādākuladisāmukhā;</gatha>
    <hangnum nr="255"/>
    <gatha type="1"> Pātenti satatāmanda makarandaja bindavo,</gatha>
    <gatha type="last">Mālāvataṃsakā hutvā pādamule patiṃsu tā;</gatha>
    <hangnum nr="256"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Tatiye māra yuddhamhi mārassāsi parājayo;</gatha>
    <hangnum nr="257"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Tatiyo vijayo.</centered>
    <hangnum nr="258"/>
    <gatha type="1"> Tenānupaddutaṃ buddhaṃ passitvāna pajāpati,</gatha>
    <gatha type="last">Dukkhito dummano hutvā evaṃ cintesi dummati;</gatha>
    <hangnum nr="259"/>
    <gatha type="1"> Pāsāṇavassaṃ māpetvā cuṇṇetvā panimaṃ yatiṃ,</gatha>
    <gatha type="last">Viddhaṃsemīti cintetvā māpesūpalavassakaṃ;</gatha>
    <hangnum nr="260"/>
    <gatha type="1"> Tasmiṃ vasse’ti bībhacchā dhūmāyantā sajotikā,</gatha>
    <gatha type="last">Jalitaṅgārasaṅkāsā pāsāṇuccāvacā bahū;</gatha>
    <hangnum nr="261"/>
    <gatha type="1"> Karānaññoññasaṅghaṭṭā mahantaṃ bheravaṃ ravaṃ,</gatha>
    <gatha type="last">Duddinaṃ dhūmajālāhi kurumānā samantato;</gatha>
    <hangnum nr="262"/>
    <gatha type="1"> Satthūpagantvābhimukhaṃ santamālāgulā viya,</gatha>
    <gatha type="last">Patiṃsu siripāde te amandāmodavāhino;</gatha>
    <hangnum nr="263"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Catutthe mārayuddhamhi mārassāsi parājayo;</gatha>
    <hangnum nr="264"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Catuttho vijayo.</centered>
    <hangnum nr="265"/>
    <gatha type="1"> Disvānattamano māro ditto kodhagginā tadā,</gatha>
    <gatha type="last">Māpetvā’yudhavassaṃ so pesesi tadupantikaṃ;</gatha>
    <hangnum nr="266"/>
    <gatha type="1"> Nettiṃsacchūrikā satti heṇḍivāla gadādayo,</gatha>
    <gatha type="last">Tiṇgadhārā pajjalitā acirajjuti sannibhā;</gatha>
    <hangnum nr="267"/>
    <gatha type="1"> Yathā pupphopahāropagantvāna gaganaṅganā,</gatha>
    <gatha type="last">Evaṃ sambuddhapādesu patiṃsu parivattitā;</gatha>
    <hangnum nr="268"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Pañcame mārayuddhamhi mārassāsi parājayo;</gatha>
    <hangnum nr="269"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Pañcamo vijayo.</centered>
    <hangnum nr="270"/>
    <gatha type="1"> Taṃ disvā pāpimā kuddho yaṃ yaṃ tassa karoma’haṃ,</gatha>
    <gatha type="last">Taṃ taṃ’dānī na sakkoti kiñci kākumu’pakkamaṃ;</gatha>
    <hangnum nr="271"/>
    <gatha type="1"> Māpesi kukkulaṃ vassaṃ māramīta’dhunā muniṃ,</gatha>
    <gatha type="last">So’gā’kāsā sampaditto dhūmāyantova pajjalaṃ;</gatha>
    <hangnum nr="272"/>
    <gatha type="1"> Jinassābhimukhaṃ gantvā kukkulo parivattiya,</gatha>
    <gatha type="last">Candanassa sitabbhassa dhūlī hutvāna pagghari;</gatha>
    <hangnum nr="273"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Chaṭṭhe namuci yuddhamhi mārassāsī parājayo;</gatha>
    <hangnum nr="274"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Chaṭṭho vijayo.</centered>
    <hangnum nr="275"/>
    <gatha type="1"> Tato disvāna taṃ kaṇho kaṇhasenā purakkhato,</gatha>
    <gatha type="last">Saṅkuddho pesayi tattha vassaṃ so sikatāmayaṃ;</gatha>
    <hangnum nr="276"/>
    <gatha type="1"> Khadīraṅgāra saṅkāsā vālukā gaganāgatā,</gatha>
    <gatha type="last">Bhassantā jinapādante vāsacuṇṇattamāgatā;</gatha>
    <hangnum nr="277"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Sattame mārayuddhamhi mārassāsi parājayo;</gatha>
    <hangnum nr="278"/>
    <gatha type="1"> Evaṃ mahānubhāvoti mantvāna nara sārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Sattamo vijayo.</centered>
    <hangnum nr="279"/>
    <gatha type="1"> Tampi disvā asajjanto ahirī kopaketuko,</gatha>
    <gatha type="last">Māpetvā palipandāni tattha osīdayāmi taṃ;</gatha>
    <hangnum nr="280"/>
    <gatha type="1"> Iti cintiya māpetvā pesesi palipaṃ ghanaṃ,</gatha>
    <gatha type="last">Dhūpāyanto pajjalanto gantvā so nabhasā lahuṃ;</gatha>
    <hangnum nr="281"/>
    <gatha type="1"> Sambuddhasiripādamhi sampatto nibbuto tato,</gatha>
    <gatha type="last">Nānāsugandhasambhuta gandhakaddamataṃ gato;</gatha>
    <hangnum nr="282"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Aṭṭhame mārayuddhamhi mārassāsi parājayo;</gatha>
    <hangnum nr="283"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <hangnum nr="284"/>
    <gatha type="1"> Olokento tato māro mārāriṃ siriyujjalaṃ,</gatha>
    <gatha type="last">Disvā cittampasādetumasakkonto’ti kopavā;</gatha>
    <hangnum nr="285"/>
    <gatha type="1"> Ajjetamandhakārasmiṃ pakkhipitvā pamohituṃ,</gatha>
    <gatha type="last">Mayhaṃ bhāroti cintetvā māpesi timiraṃ ghanaṃ;</gatha>
    <hangnum nr="286"/>
    <gatha type="1"> Lokantaresu sambhuta timiso’va bhayāvaho,</gatha>
    <gatha type="last">Gantvāna gaganā so hi patvāna munisantikaṃ;</gatha>
    <hangnum nr="287"/>
    <gatha type="1"> Yathā timiramāyāti vināsaṃ suriyuggate,</gatha>
    <gatha type="last">Evamāsi jinaggamhi andhakāro tathāvidho;</gatha>
    <hangnum nr="288"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Navame mārayuddhamhi mārassāsi parājayo;</gatha>
    <hangnum nr="289"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Navamo vijayo.</centered>
    <hangnum nr="290"/>
    <gatha type="1"> Evaṃ navahi vuṭṭhihi katvā māro mahā bhavaṃ,</gatha>
    <gatha type="last">Na tassopaddavaṃ disvā dittakopānalākulo;</gatha>
    <hangnum nr="291"/>
    <gatha type="1"> Gahetvāna tato khippaṃ ṭhapitaṃ attaguttiyā,</gatha>
    <gatha type="last">Cakkāyudhaṃ mahātejaṃ kupito khipi vegasā;</gatha>
    <hangnum nr="292"/>
    <gatha type="1"> Dhārādharaṃ tamuggayha kuddho paharate yadī,</gatha>
    <gatha type="last">Kalīraṃva asajjanto vikhaṇḍeti pajāpati;</gatha>
    <hangnum nr="293"/>
    <gatha type="1"> Tatheva so mahiṃ kuddho māro khipati vegavā,</gatha>
    <gatha type="last">Na bhavantosadhā pāṇā visussanti sarādayo;</gatha>
    <hangnum nr="294"/>
    <gatha type="1"> Tatheva kupito tena khipate so mahambudhiṃ,</gatha>
    <gatha type="last">Vilayaṃ jalajā yanti sussate so mahaṇṇavo;</gatha>
    <hangnum nr="295"/>
    <gatha type="1"> Evaṃ mahānubhāvo so gacchanto jalambare,</gatha>
    <gatha type="last">Patvāna patito nāthaṃ hutvāna pupphacumbaṭaṃ;</gatha>
    <hangnum nr="296"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Dasame mārayuddhamhi mārassāsi parājayo;</gatha>
    <hangnum nr="297"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Dasamo vijayo.</centered>
    <hangnum nr="298"/>
    <gatha type="1"> Iti kopagginā dittamanaṃ māraṃ tadā jino,</gatha>
    <gatha type="last">Karuṇājalasekena nibbāpento nisīdi so;</gatha>
    <hangnum nr="299"/>
    <gatha type="1"> Evaṃ katvāpi so kuddho aladdhavijayo tadā,</gatha>
    <gatha type="last">Āmantesi sakaṃ senaṃ palayānalabheravaṃ;</gatha>
    <hangnum nr="300"/>
    <gatha type="1"> Ethāsu vata’re mayhaṃ assavā mārakiṅkarā,</gatha>
    <gatha type="last">Nānāvesadharā hotha dhāretha vividhāyudhe;</gatha>
    <hangnum nr="301"/>
    <gatha type="1"> Saddehetaṃ palāpetha yātha gaṇhatha bandhatha,</gatha>
    <gatha type="last">Pāde gahetvā khipatha cakkavāḷantaraṃ ito;</gatha>
    <hangnum nr="302"/>
    <gatha type="1"> Athagā saha vācāhi bhiṃsā sā māravāhinī,</gatha>
    <gatha type="last">Turaṅga vyaggha mātaṅga sīhādirūpa bhiṃsanā;</gatha>
    <hangnum nr="303"/>
    <gatha type="1"> Sā mārassubhato passe catuvīsatiyojane,</gatha>
    <gatha type="last">Ṭhitā pacchimabhāgamhī cakkavāḷasilāvadhiṃ;</gatha>
    <hangnum nr="304"/>
    <gatha type="1"> Bahalattena sā āsi sampuṇṇa navayojanā,</gatha>
    <gatha type="last">Yakkha peta pisācādi vesehi bhayavāhinī;</gatha>
    <hangnum nr="305"/>
    <gatha type="1"> Saṃvaṭṭa vātasampāta khubhītambudhino viya,</gatha>
    <gatha type="last">Ullola bhimaghoso tu gato brahmapurāvadhiṃ;</gatha>
    <hangnum nr="306"/>
    <gatha type="1"> Danta saṅghaṭṭa sañjāta jālāmālā samākulā,</gatha>
    <gatha type="last">Tesaṃgārā’va dittāsuṃ kodhummīlita locanā</gatha>
    <hangnum nr="307"/>
    <gatha type="1"> Vahanti dhūmakkhandhāni mukhakoṭara koṭihī,</gatha>
    <gatha type="last">Nīhaṭā nīhaṭā jivhā subhīmoragataṃ gatā;</gatha>
    <hangnum nr="308"/>
    <gatha type="1"> Uddharitvāna tālādi karitvāna sarāsane,</gatha>
    <gatha type="last">Bhujaṅge ca guṇe keci gāḷhamākaḍḍhayanti ca;</gatha>
    <hangnum nr="309"/>
    <gatha type="1"> Puṇḍarīkaccha sīhādī khipantābhimukhe tadā,</gatha>
    <gatha type="last">Dhāvanteke samuggayha purato dittapabbate;</gatha>
    <hangnum nr="310"/>
    <gatha type="1"> Bhayānakāti nekāni sīsāneka kalebare,</gatha>
    <gatha type="last">Māpayitvāna purato dhāvanti keci kiṅkarā;</gatha>
    <hangnum nr="311"/>
    <gatha type="1"> Sīsena sīhasaṅkāsā gattena manujopamā,</gatha>
    <gatha type="last">Buddhassābhimukhaṃ keci dhāvanti māra kiṅkarā;</gatha>
    <hangnum nr="312"/>
    <gatha type="1"> Kaṇṭhīravākāradehā mukhena khalu rakkhasā,</gatha>
    <gatha type="last">Hutvāna abhidhāvanti kecimārassa kiṅkarā;</gatha>
    <hangnum nr="313"/>
    <gatha type="1"> Daṇḍamānavakā sīsabhāgenā’tibhayāvahā,</gatha>
    <gatha type="last">Gattena rakkhasā hutvā keci dhāvanti kiṅakarā;</gatha>
    <hangnum nr="314"/>
    <gatha type="1"> Dīpacchebha turaṅgānaṃ vyaggha khaggavisāṇinaṃ,</gatha>
    <gatha type="last">Varāha mahisādīnaṃ kaṇṇapāvura bhoginaṃ;</gatha>
    <hangnum nr="315"/>
    <gatha type="1"> Sīsākāra mahāsīse tabbiruddhe kalebare,</gatha>
    <gatha type="last">Māpetvā abhidhāvanti keci mārassa kiṅkarā;</gatha>
    <hangnum nr="316"/>
    <gatha type="1"> Ākaḍḍhentā kapolānaṃ karasākhāhi sammukhe,</gatha>
    <gatha type="last">Dassayantā mahādāṭhaṃ kecenti mārakiṅkarā;</gatha>
    <hangnum nr="317"/>
    <gatha type="1"> Tikhiṇagganakhā keci phālayantā sakodare,</gatha>
    <gatha type="last">Ante gale pilandhitvā dhāvanti kiṅkarāpare;</gatha>
    <hangnum nr="318"/>
    <gatha type="1"> Gilantā keci phaṇino uggirantā tatheva ca,</gatha>
    <gatha type="last">Sīsa kandhara kaṇṇanta bāhu aṅguli ādisu;</gatha>
    <hangnum nr="319"/>
    <gatha type="1"> Sakalesu sarīresu visadhūmaggi saṅkule,</gatha>
    <gatha type="last">Dhārentā’sivise keci dhāvantyagge bhayāvahā;</gatha>
    <hangnum nr="320"/>
    <gatha type="1"> Padittāyogule gayha khipanteke anekadhā,</gatha>
    <gatha type="2">Dittapabbatamuddhacca keci aggikapālake,</gatha>
    <gatha type="last">Khipannā abhidhāvanti daṭṭhoṭṭhā bhīmalocanā;</gatha>
    <hangnum nr="321"/>
    <gatha type="1"> Lālayantā sakā jivhā khandhe katvāna muggare,</gatha>
    <gatha type="last">Mattabhujaṅga vesena dhāvanti apare bhaṭā;</gatha>
    <hangnum nr="322"/>
    <gatha type="1"> Pibantā lohitāneke khādantā pisite pare,</gatha>
    <gatha type="last">Pisācāva’caruṃ keci munirājassa aggato;</gatha>
    <hangnum nr="323"/>
    <gatha type="1"> Ullaṅghantā ca selentā dhāvantā jalitāyudhā,</gatha>
    <gatha type="last">Bhimavesadharā yakkhā kecenti bhakuṭīmukhā;</gatha>
    <hangnum nr="324"/>
    <gatha type="1"> Paṇuṇṇa saravassehi kuntatomara vuṭṭhihi,</gatha>
    <gatha type="last">Bheṇḍivālā’sicakkehi nibbharāsi digantaraṃ;</gatha>
    <hangnum nr="325"/>
    <gatha type="1"> Yaṃ diṭṭha suta mattena maraṇaṃ citta vibbhamaṃ,</gatha>
    <gatha type="last">Yāti loko kathaṃ ko taṃ nissesaṃ bhāsate naro;</gatha>
    <hangnum nr="326"/>
    <gatha type="1"> Nekadantasahassehi nikkhantaggisikhāyutaṃ,</gatha>
    <gatha type="last">Dānanijjharasampātaṃ bhīmagajjanagajjitaṃ;</gatha>
    <hangnum nr="327"/>
    <gatha type="1"> Nekasata karaggehi dhatāyolaguḷādikaṃ,</gatha>
    <gatha type="last">Sannaddhaṃ kavacādīhi giriṃca girimekhalaṃ;</gatha>
    <hangnum nr="328"/>
    <gatha type="1"> Ārūḷho pāpimā tattha ussāpetvā jayaddhajaṃ,</gatha>
    <gatha type="last">Visālāvatta dāṭhaggo cipiṭagga bhagga nāsiko;</gatha>
    <hangnum nr="329"/>
    <gatha type="1"> Daṭṭhoṭṭha bhīmavadano bhakuṭī vali lalāṭako,</gatha>
    <gatha type="last">Kodhānalehi sandiddha mahakkho tambadāṭhīko;</gatha>
    <hangnum nr="330"/>
    <gatha type="1"> Nīlapabbata saṅakkāsa visamaṅgo mahodaro,</gatha>
    <gatha type="last">Gonasoraga sappādi aṅgīkata subhiṃsano;</gatha>
    <hangnum nr="331"/>
    <gatha type="1"> Sahassabāhuṃ māpetvā chūrikā yaṭṭhi satti ca,</gatha>
    <gatha type="last">Kodaṇḍacaṇḍabāṇe ca cakka kuntagadādi ca;</gatha>
    <hangnum nr="332"/>
    <gatha type="1"> Saṅku vetālikā pharasu pāsamuggara aṅkuse,</gatha>
    <gatha type="last">Gahetvā kaṇayañcātha tisūla vajirāyudhe;</gatha>
    <hangnum nr="333"/>
    <gatha type="1"> Parivattesi ākāse tesamaññoñña ghaṭṭanā,</gatha>
    <gatha type="last">Uggatehi phuliṅgehi dhāvantehi samantato;</gatha>
    <hangnum nr="334"/>
    <gatha type="1"> Aggi cakkaparītaṃca kurumāno nijaṃ tanuṃ,</gatha>
    <gatha type="2">Āvahanto bhayaṃ brahma sura siddhādīnaṃ tadā,</gatha>
    <gatha type="last">Sa māraseno so māro bhagavantamupāgami;</gatha>
    <hangnum nr="335"/>
    <gatha type="1"> Udayāvalakūṭamhi bhāsantova pabhākaro,</gatha>
    <gatha type="last">Suppatiṭṭhitamerū’va tikūṭācala muddhani;</gatha>
    <hangnum nr="336"/>
    <gatha type="1"> Katvāna piṭṭhito bodhiṃ bhūruhaṃ vajirāsane,</gatha>
    <gatha type="last">Nisinno bhagavā’tīva niccalo atirocati;</gatha>
    <hangnum nr="337"/>
    <gatha type="1"> Akampo so munī evamagge’kāsi nijaṃ balaṃ,</gatha>
    <gatha type="last">Sammappadhānasaṃyutto dayāmetto mahesiko;</gatha>
    <hangnum nr="338"/>
    <gatha type="1"> Catubuddhabhumisaṅkhāta jayabhumimudikkhiya,</gatha>
    <gatha type="last">Catussaṅgahavatthūnaṃ yojetvā dvārakoṭṭhake;</gatha>
    <hangnum nr="339"/>
    <gatha type="1"> Yojetvāna thiraṃ tattha saddhādibalakoṭṭhake,</gatha>
    <gatha type="last">Satipaṭṭhānapākāre abhejjindriya gopure;</gatha>
    <hangnum nr="340"/>
    <gatha type="1"> Thirañāṇayudhākiṇṇe mettā sannāha vammito,</gatha>
    <gatha type="last">Abhīta bhāratī bhuri bherisaṅkha purakkhato;</gatha>
    <hangnum nr="341"/>
    <gatha type="1"> Caturaṅgaviriyuttuṅga mātaṅgakkhandhasaṅgato,</gatha>
    <gatha type="last">Puññasambhārabhārena kampayaṃ vasudhātalaṃ;</gatha>
    <hangnum nr="342"/>
    <gatha type="1"> Cariyattaya saṅkhāta’mussāpita jayaddhajo,</gatha>
    <gatha type="last">Evaṃ vidhāya mārāri mārasaṅgāma maṇḍalaṃ;</gatha>
    <hangnum nr="343"/>
    <gatha type="1"> Dānādayo mahāyodhe āhūya sahajātake,</gatha>
    <gatha type="last">Suṇātha bho giraṃ mayhaṃ bhavatajja mahā bhavo;</gatha>
    <hangnum nr="344"/>
    <gatha type="1"> Etha yātha samaggattha na ossakkatha sujjhatha,</gatha>
    <gatha type="last">Vijetuṃ mārayuddhamhī na sakkā’sesajantuhi;</gatha>
    <hangnum nr="345"/>
    <gatha type="1"> Ajja gacchati niṭṭhānaṃ so bho pāramitābhaṭā,</gatha>
    <gatha type="last">Sahussāhā mamaggamhi dassetha vīriyaṃ sakaṃ;</gatha>
    <hangnum nr="346"/>
    <gatha type="1"> Atha dānabhaṭo āha apphoṭaṃ diguṇaṃ bhujaṃ,</gatha>
    <gatha type="last">Passadāni mahāvīra balaṃ me māradhaṃsane;</gatha>
    <hangnum nr="347"/>
    <gatha type="1"> Paramatthapārami yodhaṃ tathe’va upapāramiṃ,</gatha>
    <gatha type="last">Ubho passe karitvāna saseno dhāvi dappavā;</gatha>
    <hangnum nr="348"/>
    <gatha type="1"> Tatheva sīlanāmavho pāramībhaṭa’muttamo,</gatha>
    <gatha type="last">Nikkhamma saha senāya mārasenamabhiddavī;</gatha>
    <hangnum nr="349"/>
    <gatha type="1"> Tathānekkhammanāmopi sannaddho’sabhaṭo bhaṭo,</gatha>
    <gatha type="last">Mārasenāmige hantuṃ dhāvi dīpī’va sāhaso;</gatha>
    <hangnum nr="350"/>
    <gatha type="1"> Paññāyodho’pi gacchanto sāṭopo dhāvi dappavā,</gatha>
    <gatha type="last">Māramerumahā ajja sasenummūlayāmiti;</gatha>
    <hangnum nr="351"/>
    <gatha type="1"> Vīriyapāramitā yodho daṭṭhoṭṭho bhīmagajjano,</gatha>
    <gatha type="last">Sosemi mama tejena vadaṃ’gā māra sāgaraṃ;</gatha>
    <hangnum nr="352"/>
    <gatha type="1"> Khantisaccavhayā ceva tato’dhiṭṭhānako bhaṭo,</gatha>
    <gatha type="last">Āsu dhāviṃsu pātetuṃ mārassa makaraddhajaṃ;</gatha>
    <hangnum nr="353"/>
    <gatha type="1"> Mettānāmo mahāyodho māro mayhamalanti’gā,</gatha>
    <gatha type="last">Upekkhako’pī so yodho mārasenaṃ padālituṃ;</gatha>
    <hangnum nr="354"/>
    <gatha type="1"> Pesetvevaṃ jino senaṃ’sarīraṃ daḷhavikkamaṃ,</gatha>
    <gatha type="last">Nisidi tassa tejena nirussāhāsi sā camū;</gatha>
    <hangnum nr="355"/>
    <gatha type="1"> Aho bho vimhayaṃ dāni suṇātha munino mama,</gatha>
    <gatha type="last">Jeti eko nisinnova samāraṃ māravāhiniṃ;</gatha>
    <hangnum nr="356"/>
    <gatha type="1"> Kopānalena sandittaṃ duṭṭha ruṭṭhaṃ pajāpatiṃ,</gatha>
    <gatha type="last">Aduṭṭho jeti sambuddho ānubhāvo hi tādiso;</gatha>
    <hangnum nr="357"/>
    <gatha type="1"> Dittāyudhe khipante’pi vijjhante vasavattinī,</gatha>
    <gatha type="last">Nirāyudho’va taṃ jeti ānubhāvo hi tādiso;</gatha>
    <hangnum nr="358"/>
    <gatha type="1"> Sahāṭopaṃ sahaṅakāraṃ māraṃ sāḍambaraṃ tadā,</gatha>
    <gatha type="last">Niccalo jeti sambuddho ānubhāvo hi tādiso;</gatha>
    <hangnum nr="359"/>
    <gatha type="1"> Hatthassa rathapattīhi dhāvantaṃ tamitocito,</gatha>
    <gatha type="last">Nisinnova jino jeti ānubhāvo hi tādiso;</gatha>
    <hangnum nr="360"/>
    <gatha type="1"> Bhāsantaṃ nekadhā kaṇṇa kaṭhora giramantakaṃ,</gatha>
    <gatha type="last">Nissaddo jeti sambuddho ānubhāvo hi tādiso;</gatha>
    <hangnum nr="361"/>
    <gatha type="1"> Māropāgamma aṭṭhāsi laṅghituṃ asamatthako,</gatha>
    <gatha type="last">Buddhatejaggi pākāraṃ dittamabbhuggataṃ thiraṃ;</gatha>
    <hangnum nr="362"/>
    <gatha type="1"> Tadāha namuci kuddho bhujamukkhippa’mīdisaṃ,</gatha>
    <gatha type="last">Khippaṃ siddhattha he gaccha santakedaṃ mamāsanaṃ;</gatha>
    <hangnum nr="363"/>
    <gatha type="1"> No ce gacchasi te hadayaṃ phālemi nakhasattihi,</gatha>
    <gatha type="last">Vicuṇṇemi tuvaṃ pāde gahetvā pathavītale;</gatha>
    <hangnum nr="364"/>
    <gatha type="1"> Passa me mahatiṃ senaṃ passa āyudhasañcayaṃ,</gatha>
    <gatha type="last">Tena taṃ abhimaddāmi tuvaṭaṃ gacchidaṃ mama;</gatha>
    <hangnum nr="365"/>
    <gatha type="1"> Athassa vacanaṃ sutvā jino’ha madhuraṅgiro,</gatha>
    <gatha type="last">Kadā te pūritā māra pallaṅkatthāya pāramī;</gatha>
    <hangnum nr="366"/>
    <gatha type="1"> Kadā adāsi sīsādī dānaṃ sīlaṃ kathaṃ tava,</gatha>
    <gatha type="last">Tadatthāya kathāpehi ke te paccakkhakārakā;</gatha>
    <hangnum nr="367"/>
    <gatha type="1"> Athā’ha pharuso māro netaṃ garu mune mama,</gatha>
    <gatha type="last">Ayaṃ sā parisā sabbā tassa paccakkhakārakaṃ;</gatha>
    <hangnum nr="368"/>
    <gatha type="1"> Ugghosesi mahāsenā pakkhī’hanti visuṃ visuṃ,</gatha>
    <gatha type="last">Bhumudriyana mattova tato kolāhalo ahu;</gatha>
    <hangnum nr="369"/>
    <gatha type="1"> Athāha māro samaṇa ahaṃ sakkhi kathāpayiṃ,</gatha>
    <gatha type="last">Tava ko sakkhi yajjatthi kathāpehi lahuṃ mama;</gatha>
    <hangnum nr="370"/>
    <gatha type="1"> Athāha bhagavā tassa gambhīraṃ madhuraṃ giraṃ,</gatha>
    <gatha type="last">Nicchārentā mayūrassa sunādaṃ phaṇino yathā;</gatha>
    <hangnum nr="371"/>
    <gatha type="1"> Taveva me na santīdha paccakkhatthaṃ sacetanā,</gatha>
    <gatha type="last">Acetanāva medāni santi paccakkhavādino;</gatha>
    <hangnum nr="372"/>
    <gatha type="1"> Iti vatvāna mārāri sañtdhā jimūta gabbhato,</gatha>
    <gatha type="last">Nikkhanta vijjusaṅkāsaṃ karaṃ cāmīkarajjutiṃ;</gatha>
    <hangnum nr="373"/>
    <gatha type="1"> Ratta cīvaragabbhamhā nīharitvā jino tadā,</gatha>
    <gatha type="last">Dharaṇyabhimukhaṃ’kāsi uddissa bhumikāminiṃ;</gatha>
    <hangnum nr="374"/>
    <gatha type="1"> Dānamānādikamme me kampantī jātijātiyaṃ,</gatha>
    <gatha type="last">Kimajja nissaṇāsī’ti jino vācamudāharī;</gatha>
    <hangnum nr="375"/>
    <gatha type="1"> Sakkhi’hanti vadantīva tato bhumivaraṅganā,</gatha>
    <gatha type="last">Saḷilāvanipariyantā gajjanti nacci tāvade;</gatha>
    <hangnum nr="376"/>
    <gatha type="1"> Mahī sāgara ūmī’va uṭṭhāpenti mahūmiyo,</gatha>
    <gatha type="last">Chaddhā kampi kulālassa cakkaṃvāti paribbhami;</gatha>
    <hangnum nr="377"/>
    <gatha type="1"> Himavā girirājā ca yugandhara nagādayo,</gatha>
    <gatha type="last">Kūṭabāgā samukkhippa nacciṃsu naṭakā viya;</gatha>
    <hangnum nr="378"/>
    <gatha type="1"> Disvā sutvā tamaccheraṃ gayenubbigga mānasā,</gatha>
    <gatha type="last">Mārasenā pabhinnāsi bhinnavelova sāgaro;</gatha>
    <hangnum nr="379"/>
    <gatha type="1"> Bhayenaṭṭassarā bhantā patantaññoñña ghaṭṭanā,</gatha>
    <gatha type="last">Vikiritvā kace piṭṭhe dhāviṃsu mārakiṅkarā;</gatha>
    <hangnum nr="380"/>
    <gatha type="1"> Gahitāyudhāni chaḍḍentā pidahantānanaṃ karā,</gatha>
    <gatha type="last">Nivatthavatthamatte’pi dhāviṃsu anapekkhakā;</gatha>
    <hangnum nr="381"/>
    <gatha type="1"> Aṅguliyo mukhe keci pakkhipanti rudanti ca,</gatha>
    <gatha type="last">Keci vandanti yāvanti abhayaṃ sāmi dehi no;</gatha>
    <hangnum nr="382"/>
    <gatha type="1"> Siddhattho’yaṃ jito kinnu nissāsā ruddhabhāsanā,</gatha>
    <gatha type="last">Piṭṭhipassamudikkhanti dhāviṃsu cakitā pare;</gatha>
    <hangnum nr="383"/>
    <gatha type="1"> Girimekhalo’pi nāgindo jannukena patī tadā,</gatha>
    <gatha type="last">Māro’pi patito khippaṃ dhāvitvā’dassanaṃ gato;</gatha>
    <hangnum nr="384"/>
    <gatha type="1"> Taṅkaṇe uggato āsi satthu kitti jayaddhajo,</gatha>
    <gatha type="last">Avahentova surādīnaṃ brahmalokāvadhiṃ gato;</gatha>
    <hangnum nr="385"/>
    <gatha type="1"> Tadāsi vijayo tassa sambuddhassa sirīmato,</gatha>
    <gatha type="last">Carime mārayuddhamhi mārassāsi parājayo;</gatha>
    <hangnum nr="386"/>
    <gatha type="1"> Evaṃ mahānubhāvoti mantvāna narasārathiṃ,</gatha>
    <gatha type="last">Niccaṃ vandatha pūjetha so hi vo saraṇaṃ sadā;</gatha>
    <centered>Ekādasamo vijayo.</centered>
    <hangnum nr="387"/>
    <gatha type="1"> Laddhābhivijaye buddhe nisinne vajirāsane,</gatha>
    <gatha type="last">Parivārayuṃ gatāgamma pure viya surādayo;</gatha>
    <hangnum nr="388"/>
    <gatha type="1"> Devā te nikhilā netvā nānāpūjāvidhiṃ tato,</gatha>
    <gatha type="last">Santuṭṭhā munino’kāsuṃ mahantaṃ jayamaṅgalaṃ;</gatha>
    <hangnum nr="389"/>
    <gatha type="1"> Sampattātha nisākantā mānetuṃca munissaraṃ,</gatha>
    <gatha type="last">Pubbāparambare lagga sasīṇakkaṇṇa bhusaṇa;</gatha>
    <hangnum nr="390"/>
    <gatha type="1"> Sunīlākāsa dhammille dhatta tārālimālikā,</gatha>
    <gatha type="last">Vījentīva disā bāhā phullacūtaka cāmare;</gatha>
    <hangnum nr="391"/>
    <gatha type="1"> Mallikā mukulāsatta sammattāligaṇā tadā,</gatha>
    <gatha type="last">Dhamentā viya saṅkhāni kūjenti madhuraṃ giraṃ;</gatha>
    <hangnum nr="392"/>
    <gatha type="1"> Sāmoda makarandehi mandamandānilāgatā,</gatha>
    <gatha type="last">Sajuṇhā jinabimbamhi utuṃ gāhenti sītalaṃ;</gatha>
    <hangnum nr="393"/>
    <gatha type="1"> Avijjādi mahāmūlaṃ tivaṭṭatthira khandhakaṃ,</gatha>
    <gatha type="last">Saṃsāra visarukkhaṃ so āraddhummulituṃ tadā;</gatha>
    <hangnum nr="394"/>
    <gatha type="1"> Bhāvento purime yāme saranto khandhasantatiṃ,</gatha>
    <gatha type="last">Pubbenivāsānussati ñāṇaṃ laddhā narissaro;</gatha>
    <hangnum nr="395"/>
    <gatha type="1"> Tathā majjhima yāmamhi dibbacakkhu visodhanā,</gatha>
    <gatha type="last">Cutupapāta ñāṇañca adhigaṃtvāna sabbaso;</gatha>
    <hangnum nr="396"/>
    <gatha type="1"> Rattiyā pacchime yāme cintayanto jarādayo,</gatha>
    <gatha type="last">Vipassitvā nāmarūpe āropetvā tilakkhaṇaṃ;</gatha>
    <hangnum nr="397"/>
    <gatha type="1"> Sammasanto kilesehi vivecetvā sakaṃ manaṃ,</gatha>
    <gatha type="last">Āsavānaṃ khaye ñāṇā laddhā aggaphalaṃ tadā;</gatha>
    <hangnum nr="398"/>
    <gatha type="1"> Patto nibbāṇanagaraṃ bojjhaṅga ratanissaro,</gatha>
    <gatha type="last">Saddhammarājā hutvāna pītivācamudāharī;</gatha>
    <hangnum nr="399"/>
    <gatha type="1"> Anekajāti saṃsāraṃ sandhāvissaṃ anibbisaṃ,</gatha>
    <gatha type="last">Gahakārakaṃ gavesanto dukkhā jāti punappunaṃ;</gatha>
    <hangnum nr="400"/>
    <gatha type="1"> Gahakāraka diṭṭhosi puna gehaṃ na kāhasi,</gatha>
    <gatha type="2">Sabbā te phāsukā bhaggā gahakūṭaṃ visaṅkhitaṃ,</gatha>
    <gatha type="last">Visaṅkhāragataṃ cittaṃ taṇhānaṃ khayamajjhagā;</gatha>
    <hangnum nr="401"/>
    <gatha type="1"> Icceva maggamatadānavidhippavīṇa,</gatha>
    <gatha type="2">Kāruññapuññahadayena mahodayena,</gatha>
    <gatha type="3">Patvā bhavaṇṇavamapāramanantadukkhaṃ,</gatha>
    <gatha type="last">Yenocitā paramapāramitā jinena;</gatha>
    <hangnum nr="402"/>
    <gatha type="1"> Yoceva sabbavibhavaṃ paṇuditva rajjaṃ</gatha>
    <gatha type="2">Nikkhamma patva calapattamahīruhassa,</gatha>
    <gatha type="3">Mūle nisajja sabalaṃ pabalañca māraṃ,</gatha>
    <gatha type="last">Pāpārayo ca vijito sa dadātu santiṃ;</gatha>
    <centered>Abhisambodhi kathā.</centered>
    <hangnum nr="403"/>
    <gatha type="1"> Tilokanātho sugato tato tadā</gatha>
    <gatha type="2">Udānavācaṃ samudāharitvā,</gatha>
    <gatha type="3">Pallaṅkamābhujja dumindamūle</gatha>
    <gatha type="last">Cintesi evaṃ vajirāsanasmiṃ;</gatha>
    <hangnum nr="404"/>
    <gatha type="1"> Dānādayo pāramitā cinitvā</gatha>
    <gatha type="2">Asaṅkhakappāni ca khepayitvā,</gatha>
    <gatha type="3">Asseva pallaṅkavarassa hetu</gatha>
    <gatha type="last">Sandhāvitaṃ taṃ bhajitaṃ vayajja;</gatha>
    <hangnum nr="405"/>
    <gatha type="1"> Yāvassu puṇṇa mama cetanāyo</gatha>
    <gatha type="2">Tāvettha acchāmi na vuṭṭhahāmi,</gatha>
    <gatha type="3">Maṃtvāna so nekasahassasaṅkhā</gatha>
    <gatha type="last">Jino samāpatti valañji tattha;</gatha>
    <hangnum nr="406"/>
    <gatha type="1"> Devātidevo tibhavekanātho</gatha>
    <gatha type="2">Hatāvakāso jitapañcamāro,</gatha>
    <gatha type="3">Pitāmahādīhi mahīyamāno</gatha>
    <gatha type="last">Khepesi satthā divasāni satta;</gatha>
    <centered>Iti paṭhama sattāhaṃ.</centered>
    <hangnum nr="407"/>
    <gatha type="1"> Yasmāsanaṃ neva jahāti tasmā</gatha>
    <gatha type="2">Tisandhiyuttena nisīditeva,</gatha>
    <gatha type="3">Ajjāpi kattabbamanena atthi</gatha>
    <gatha type="last">Devānamicchāsi manamhi kaṅkhā;</gatha>
    <hangnum nr="408"/>
    <gatha type="1"> Tesaṃ manaṃ so manasā viditvā</gatha>
    <gatha type="2">Vinodanatthaṃ vimatintu tesaṃ,</gatha>
    <gatha type="3">Uṭṭhāya tamhā nabhamuppatitvā</gatha>
    <gatha type="last">Dassesi tesaṃ munipāṭiheraṃ;</gatha>
    <hangnum nr="409"/>
    <gatha type="1"> Vinodayitvā sugato tadevaṃ</gatha>
    <gatha type="2">Sudhāsinaṃ cetasi kaṅkharāsiṃ,</gatha>
    <gatha type="3">Pallaṅkato uttarapubbakaṇṇaṃ</gatha>
    <gatha type="last">Ākāsatoruyha jalaṃ ravīva;</gatha>
    <hangnum nr="410"/>
    <gatha type="1"> Jino dumindassa ca āsanassa</gatha>
    <gatha type="2">Bahūpakārattamanussaranto,</gatha>
    <gatha type="3">Ṭhito padaṃ kiñci akopayanto</gatha>
    <gatha type="last">Ito cito loka na mujjahanto;</gatha>
    <hangnum nr="411"/>
    <gatha type="1"> Nīlāyatakkhāmalakantitoya</gatha>
    <gatha type="2">Dhārānipātena dumindarājaṃ,</gatha>
    <gatha type="3">Nisiñcamāno divasāni satta</gatha>
    <gatha type="last">Pūjesi taṃ’nimisalocanehi;</gatha>
    <hangnum nr="412"/>
    <gatha type="1"> Ajjāpi tasmiṃ dharaṇippadese</gatha>
    <gatha type="2">Katassa thūpassa tadeva nāmaṃ,</gatha>
    <gatha type="3">Ahosi devā ca naro’ragā ca</gatha>
    <gatha type="last">Mahenti te tena divaṃ payanti;</gatha>
    <centered>Iti dutiya sattāhaṃ.</centered>
    <hangnum nr="413"/>
    <gatha type="1"> Devā tato devavarassa tassa</gatha>
    <gatha type="2">Sucaṅkamaṃ’kaṃsu maṇīhi nānā,</gatha>
    <gatha type="3">Pallaṅkato ṭhānavarassa majjhe</gatha>
    <gatha type="last">Pubbāparāsāyanamantarāle;</gatha>
    <hangnum nr="414"/>
    <gatha type="1"> Narinda nāginda surinda pūjito</gatha>
    <gatha type="2">Chabbaṇṇaraṃsīhi samujjalanto,</gatha>
    <gatha type="3">Nīlambare tārakito sasī’va</gatha>
    <gatha type="last">So caṅkamī satta ahāni tattha;</gatha>
    <hangnum nr="415"/>
    <gatha type="1"> Ajjāpi tasmiṃ dharaṇippadese</gatha>
    <gatha type="2">Katassa thūpassa tadeva nāmaṃ,</gatha>
    <gatha type="3">Ahosi devā ca naroragā ca</gatha>
    <gatha type="last">Mahenti te tena divaṃ payanti;</gatha>
    <centered>Iti tatiya sattāhaṃ.</centered>
    <hangnum nr="416"/>
    <gatha type="1"> Tato dumindassa surāsurindā</gatha>
    <gatha type="2">Mahītale pacchimottarāyaṃ,</gatha>
    <gatha type="3">Māpiṃsu nānāratanālayaggaṃ</gatha>
    <gatha type="last">Nisajja pallaṅkavare tahiṃ so;</gatha>
    <hangnum nr="417"/>
    <gatha type="1"> Sududdasāgādhamapārapāraṃ</gatha>
    <gatha type="2">Samantapaṭṭhānataraṅgabhaṅgiṃ,</gatha>
    <gatha type="3">Dhammodadhiṃ ñāṇasumerumatthā</gatha>
    <gatha type="last">Sālolayaṃ khepayahāni satta;</gatha>
    <hangnum nr="418"/>
    <gatha type="1"> Ajjāpi tasmiṃ dharaṇippadese</gatha>
    <gatha type="2">Katassa thūpassa tadeva nāmaṃ,</gatha>
    <gatha type="3">Ahosi devā ca naroragā ca</gatha>
    <gatha type="last">Mahenti te tena divaṃ payanti;</gatha>
    <centered>Iti catuttha sattāhaṃ.</centered>
    <hangnum nr="419"/>
    <gatha type="1"> Tato jino gantva’japālamūle</gatha>
    <gatha type="2">Vimuttijaṃ sāduphalaṃ’nubhonto,</gatha>
    <gatha type="3">Sattāhamattaṃ ativattayī so</gatha>
    <gatha type="last">Devātidevo karuṇāguṇaggo;</gatha>
    <hangnum nr="420"/>
    <gatha type="1"> Tadāgatā māravadhū munitdaṃ</gatha>
    <gatha type="2">Palobhituṃ yā pituno sakāsā,</gatha>
    <gatha type="3">Tāsaṃ payogampidha bindumattaṃ</gatha>
    <gatha type="last">Kathīyate taṃ samupāgatattā;</gatha>
    <hangnum nr="421"/>
    <gatha type="1"> Tadā sa māro samare jinena</gatha>
    <gatha type="2">Parājito socanako’pagaṃtvā,</gatha>
    <gatha type="3">Pajjhāyamāno’tha adhomukho’ca</gatha>
    <gatha type="last">Nisīdi tuṇhī vilikhaṃ chamāyaṃ;</gatha>
    <hangnum nr="422"/>
    <gatha type="1"> Parājayaṃ mayha mameva doso</gatha>
    <gatha type="2">Na tassa kasmāhamayaṃ’ca nāsiṃ,</gatha>
    <gatha type="3">Sīsakkhimaṃsādi ca puttadāre</gatha>
    <gatha type="last">Nādanti evaṃ manasī karonto;</gatha>
    <hangnum nr="423"/>
    <gatha type="1"> Pavattimetaṃ makaraddhajassa</gatha>
    <gatha type="2">Sutvāna taṇhā aratī ragā ca,</gatha>
    <gatha type="3">Yatthacchi māro parisocayanto</gatha>
    <gatha type="last">Tatthāgamuṃ tā cakitā khaṇena;</gatha>
    <hangnum nr="424"/>
    <gatha type="1"> Disvāna taṃ tattha tathā nisinnaṃ</gatha>
    <gatha type="2">Nissāsaruddhaṃ giramuggirantī,</gatha>
    <gatha type="3">Tusāra bindunivahehi’sāra</gatha>
    <gatha type="last">Paṅkeruhākāra visālanettā;</gatha>
    <hangnum nr="425"/>
    <gatha type="1"> Hā tāta hā tāta kimāsi tedaṃ</gatha>
    <gatha type="2">Naṭṭhannu te kiṃ vada patthasī kiṃ,</gatha>
    <gatha type="3">Ko te diso kena parājito’si</gatha>
    <gatha type="last">Kimānayissāma hanāma kaṃ no;</gatha>
    <hangnum nr="426"/>
    <gatha type="1"> Kimhotiyodāni na passathetaṃ</gatha>
    <gatha type="2">Suddhodanīyaṃ tatakittighosaṃ,</gatha>
    <gatha type="3">Mukhamhi mayhaṃ masimakkhayantaṃ</gatha>
    <gatha type="last">Aticca yantaṃ visayaṃ pasayha;</gatha>
    <hangnum nr="427"/>
    <gatha type="1"> Na bhāriyā tāta manussabhūtaṃ</gatha>
    <gatha type="2">Kattuṃ vasaṃ ko vasameti nāmhaṃ,</gatha>
    <gatha type="3">Taṃ rāgapāsena gajaṃ’va mattaṃ</gatha>
    <gatha type="last">Subandhakaṃ bandhiya ānayema;</gatha>
    <hangnum nr="428"/>
    <gatha type="1"> Na rāgapāsena hi ānanīyo</gatha>
    <gatha type="2">Mārassa dheyyaṃ samatikkamīva,</gatha>
    <gatha type="3">Apetarāgo arahā akampo</gatha>
    <gatha type="last">Sovāma tasmā subhagā tanujā;</gatha>
    <hangnum nr="429"/>
    <gatha type="1"> Sacetano so hi manussabhuto</gatha>
    <gatha type="2">Acetanañce samupāgamāma,</gatha>
    <gatha type="3">Karoma taṃ no vasagaṃ kimettha</gatha>
    <gatha type="last">Cittaṃ balaṃ passatha no khaṇena;</gatha>
    <hangnum nr="430"/>
    <gatha type="1"> Rūpena nettaṃ sumanoharena</gatha>
    <gatha type="2">Gandhena ghāṇaṃ savaṇaṃ sarena,</gatha>
    <gatha type="3">Phassena gattaṃ rasasā rasaññaṃ</gatha>
    <gatha type="last">Manañca pāsena ca kāmajena</gatha>
    <hangnum nr="431"/>
    <gatha type="1"> Subāhupāsena ca tassa gīvaṃ</gatha>
    <gatha type="2">Bāhudvayaṃ dhāritamāladāmā,</gatha>
    <gatha type="3">Bandhitvadāneva tamā’nayāma</gatha>
    <gatha type="last">Balañhi no passatha tāta’dāni;</gatha>
    <hangnum nr="432"/>
    <gatha type="1"> Vatvāna evaṃ vacanaṃ pitussa</gatha>
    <gatha type="2">Paṇamma pādāni pagabbhitantā,</gatha>
    <gatha type="3">Yatthacchi mārāri virocamāno</gatha>
    <gatha type="last">Tatthā’gamuṃ khippamudaggacittā;</gatha>
    <hangnum nr="433"/>
    <gatha type="1"> Sāmodamālākulakesabhāra</gatha>
    <gatha type="2">Payodharā kuṅakkumahārihārā,</gatha>
    <gatha type="3">Bimbādharā cārusabhā pabhāsā</gatha>
    <gatha type="last">Ummādayantī janamānasāni;</gatha>
    <hangnum nr="434"/>
    <gatha type="1"> Muddhena missaṃ madhure nimuggaṃ</gatha>
    <gatha type="2">Snehena tintaṃ rasato’nuviddhaṃ,</gatha>
    <gatha type="3">Bhāsiṃsu vācaṃ hadayaṅgamantā</gatha>
    <gatha type="last">Vilokaneneva dhitiṃ harantī;</gatha>
    <hangnum nr="435"/>
    <gatha type="1"> Vasantakanto navayobbano’si</gatha>
    <gatha type="2">Suvaṇṇavaṇṇo hadayaṅgamo’si</gatha>
    <gatha type="3">Eko nisinno’si vaṭassa mūle</gatha>
    <gatha type="last">Simantinī sāmi kuhinnu tuyhaṃ;</gatha>
    <hangnum nr="436"/>
    <gatha type="1"> Taraṅgahīno’pi taraṅgamālī</gatha>
    <gatha type="2">Sasaṅkahīnā rajanī ca sāmī,</gatha>
    <gatha type="3">Haṃsā’lihīnā sarasī suphullā</gatha>
    <gatha type="last">Nābhāti kantā virato dhavo’pi;</gatha>
    <hangnum nr="437"/>
    <gatha type="1"> Vasantakālo ca vanaṃ suphullaṃ</gatha>
    <gatha type="2">Nisākarābhā bhamarāligītaṃ,</gatha>
    <gatha type="3">Sugandhamandopagatā samīrā</gatha>
    <gatha type="last">Virocasi tvampi ca yobbanena;</gatha>
    <hangnum nr="438"/>
    <gatha type="1"> Mayampi cettheva samāgatamha</gatha>
    <gatha type="2">Mano’nukūlā ca manuññarūpā,</gatha>
    <gatha type="3">Karoti kiṃtva’jja sakāmadāho</gatha>
    <gatha type="last">Kāmākaro’dāni samāgato no;</gatha>
    <hangnum nr="439"/>
    <gatha type="1"> Mā tedisaṃ yobbanarūpasāraṃ</gatha>
    <gatha type="2">Suviggahaṃ chādaya cīvarena,</gatha>
    <gatha type="3">Teneva no nettamanamhi sāmi</gatha>
    <gatha type="last">Mā dehi dāhaṃ tava dāsibhute;</gatha>
    <hangnum nr="440"/>
    <gatha type="1"> Nakhaṃsu sutte’ruṇapānipāde</gatha>
    <gatha type="2">Nettindanīlāni’va āvuṇanto,</gatha>
    <gatha type="3">Tvamacchi no sāmi mukhambujesu</gatha>
    <gatha type="last">Na enti kinte nayanālimālā;</gatha>
    <hangnum nr="441"/>
    <gatha type="1"> Sudhāsilāgīñjaka lohadāru</gatha>
    <gatha type="2">Jātehi tvaṃ dhīra na nimmito’si,</gatha>
    <gatha type="3">Rūpī’si sommo’si tathāpi sāmi</gatha>
    <gatha type="last">Kiṃ kāmarāgaṃ manasā nudesi;</gatha>
    <hangnum nr="442"/>
    <gatha type="1"> Ayañca bālā caturā ratīsu</gatha>
    <gatha type="2">Bāleti kaṅkhaṃ jaha mānasamhi,</gatha>
    <gatha type="3">Kiṃ mañjarī bhijjati sampaphullā</gatha>
    <gatha type="last">Mattālirāje paricumbamāne;</gatha>
    <hangnum nr="443"/>
    <gatha type="1"> Ayañca rāmā ramaṇīyarūpā</gatha>
    <gatha type="2">Pīṇorugaṇḍā kuvamaṇḍalā ca,</gatha>
    <gatha type="3">Taṃ kāminiṃ kāmaya phullakañje</gatha>
    <gatha type="last">Haṃso yathā kesara sampagiddho;</gatha>
    <hangnum nr="444"/>
    <gatha type="1"> Cintāmaṇiṃ bhaddaghaṭañca kappa</gatha>
    <gatha type="2">Taruṃ samāpajja daḷiddabhāvā,</gatha>
    <gatha type="3">Nāpenti sattā khalu dubbhagattā</gatha>
    <gatha type="last">Tatheva no’sī tava pādasevā;</gatha>
    <hangnum nr="445"/>
    <gatha type="1"> Evañhi tā rañjanamañjubhāsā</gatha>
    <gatha type="2">Sahassamekañca satāni aṭṭha,</gatha>
    <gatha type="3">Vesāni sammā abhinimmiṇitvā</gatha>
    <gatha type="last">Palobhayuntaṃ bahūdhā munindaṃ;</gatha>
    <centered>Tato taṇhā?.</centered>
    <hangnum nr="446"/>
    <gatha type="1"> Yakkhosi mattosi silāmayosi</gatha>
    <gatha type="2">Acetanosā’tha ayomayosi,</gatha>
    <gatha type="3">Avītarāgañhi sacetanañce</gatha>
    <gatha type="last">Anenupāyenu’pasaṅkamāma;</gatha>
    <hangnum nr="447"/>
    <gatha type="1"> Phaleyya khīppaṃ hadayañhi tassa</gatha>
    <gatha type="2">Uṇhaṃva rattaṃ mukhatu’ggameyya,</gatha>
    <gatha type="3">Siyāva khippaṃ api cittakhepaṃ</gatha>
    <gatha type="last">Ummādabhāvaṃca sa pāpuṇeyya;</gatha>
    <hangnum nr="448"/>
    <gatha type="1"> Yathā palutto haritopalamhi</gatha>
    <gatha type="2">Khitto naḷo sussati ātapena,</gatha>
    <gatha type="3">Evaṃ visusseti visādameti</gatha>
    <gatha type="last">So mucchati muyhati dukkhameti;</gatha>
    <hangnum nr="449"/>
    <gatha type="1"> Sokāvakiṇṇe nu vanamhi jhāyasi</gatha>
    <gatha type="2">Vittannu jito uda patthayāno,</gatha>
    <gatha type="3">Āgunnū gāmasmiṃ akāsi kiñci</gatha>
    <gatha type="last">Janena kasmā na karosi sakkhiṃ;</gatha>
    <centered>Satthā?.</centered>
    <hangnum nr="450"/>
    <gatha type="1"> Atthassa pattiṃ hadayassa santiṃ</gatha>
    <gatha type="2">Chetvāna senaṃ piyasātarūpaṃ</gatha>
    <gatha type="3">Eko’haṃ jhāyaṃ sukhamanubodhiṃ</gatha>
    <gatha type="last">Janena tasmā na karoma sakkhiṃ;</gatha>
    <centered>Imā  dve pāliyaṃ?.</centered>
    <hangnum nr="451"/>
    <gatha type="1"> Paluṭṭhagattaṃ dahanena makkaṭiṃ</gatha>
    <gatha type="2">Susānapetiñca jigucchanīyaṃ,</gatha>
    <gatha type="3">Jegucchiyaṃ jaṅgama mīḷharāsiṃ</gatha>
    <gatha type="last">Disvāna ko taṃ varaye sapañño;</gatha>
    <centered>Atha arati?.</centered>
    <hangnum nr="452"/>
    <gatha type="1"> Kathaṃ vihārī bahulo ca bhikkhu</gatha>
    <gatha type="2">Pañcoghatiṇṇe atarīdha chaṭṭhaṃ,</gatha>
    <gatha type="3">Kathaṃ jhāyiṃ bahulaṃ kāmasaññā</gatha>
    <gatha type="last">Paribāhirā honti aladdha yo taṃ;</gatha>
    <centered>Satthā?.</centered>
    <hangnum nr="453"/>
    <gatha type="1"> Passaddhakāyo suvimuttacitto</gatha>
    <gatha type="2">Asaṅkharāno satimā anoko,</gatha>
    <gatha type="3">Aññāya dhammaṃ avitakka jhāyī</gatha>
    <gatha type="last">Na kuppatī nassaratī na thīno;</gatha>
    <hangnum nr="454"/>
    <gatha type="1"> Evaṃ vihārī bahulo ca bhikkhu</gatha>
    <gatha type="2">Pañcoghatiṇṇe atarīdha chaṭṭhaṃ,</gatha>
    <gatha type="3">Evaṃ jhāyiṃ bahulaṃ kāmasaññā</gatha>
    <gatha type="last">Paribāhirā honti aladdha yo taṃ;</gatha>
    <centered>Atha ragā?.</centered>
    <hangnum nr="455"/>
    <gatha type="1"> Acchecchi taṇhaṃ gaṇasaṅghacārī</gatha>
    <gatha type="2">Addhā tarissantī bahū ca saddhā,</gatha>
    <gatha type="3">Bahuṃ vatāyaṃ janata’manoko</gatha>
    <gatha type="last">Acchijja nessati maccurājassa pāraṃ;</gatha>
    <centered>Satthā? .</centered>
    <hangnum nr="456"/>
    <gatha type="1"> Nayanti ve mahāvīrā saddhammena tathāgatā,</gatha>
    <gatha type="last">Dhammena nayamānānaṃ kā usūyā vijānataṃ;</gatha>
    <centered>Imā pañca pāliyaṃ?.</centered>
    <hangnum nr="457"/>
    <gatha type="1"> Sutvāna taṃ dhammavaraṃ jinassa</gatha>
    <gatha type="2">Pamattabandhussa ragādirāmā,</gatha>
    <gatha type="3">Palobhituṃ ne’va samatthakā taṃ</gatha>
    <gatha type="last">Agaṃsu khippaṃ pituno sakāsaṃ;</gatha>
    <hangnum nr="458"/>
    <gatha type="1"> Māro tadārā’va samekkhamāno</gatha>
    <gatha type="2">Disvāgatā kevalameva tāyo,</gatha>
    <gatha type="3">Mā kattha kāmaṃ mama bhāsitāni</gatha>
    <gatha type="last">Kāmattha pātuṃ migataṇhikāpaṃ;</gatha>
    <hangnum nr="459"/>
    <gatha type="1"> Bālā kumudanāḷehi pabbataṃ abhimanthatha,</gatha>
    <gatha type="last">Giriṃ nakhena khaṇatha ayo dantehi khādatha;</gatha>
    <hangnum nr="460"/>
    <gatha type="1"> Selaṃva sirasi ūhacca pātāle gādhamesatha,</gatha>
    <gatha type="last">Khānuṃva urasā’sajja nibbijjāpetha gotamā;</gatha>
    <centered>Imā dve pāliyaṃ?.</centered>
    <hangnum nr="461"/>
    <gatha type="1"> Vatvāna evaṃ vimano sa māro</gatha>
    <gatha type="2">Saṭītuko sambhavanaṃ payāsi,</gatha>
    <gatha type="3">Satthātha rāgā parimuttacitto</gatha>
    <gatha type="last">Jahāsi tasmiṃ divasāni satta;</gatha>
    <hangnum nr="462"/>
    <gatha type="1"> Ajjāpi taṃ sākhivarampitena</gatha>
    <gatha type="2">’Nubhutamattena mahenti sabbe,</gatha>
    <gatha type="3">Teneva te saggagatā vimāne</gatha>
    <gatha type="last">Modanti kāmehi anūpamehi;</gatha>
    <centered>Iti pañcama sattāhaṃ.</centered>
    <hangnum nr="463"/>
    <gatha type="1"> Tato munindo mucalindamūle</gatha>
    <gatha type="2">Nisīdi gantvā pavarāsanamhi,</gatha>
    <gatha type="3">Yugandhare bālaravī’va raṃsi</gatha>
    <gatha type="last">Jālāhi lokaṃ paripūrayanto;</gatha>
    <hangnum nr="464"/>
    <gatha type="1"> Athāna megho jaladā satehi</gatha>
    <gatha type="2">Papūrayaṃ khaṃ thanayaṃ savijju,</gatha>
    <gatha type="3">Sasītavāto kiramambudhāraṃ</gatha>
    <gatha type="last">Virocamāno visakaṇṭhikāhi;</gatha>
    <hangnum nr="465"/>
    <gatha type="1"> Amandanaṇdo mucalindabhogī</gatha>
    <gatha type="2">Disvā munindaṃ mucalindamūle,</gatha>
    <gatha type="3">Parikkhipitvāna visālabhogā</gatha>
    <gatha type="last">Chādetva sammā saphaṇo phaṇena;</gatha>
    <hangnum nr="466"/>
    <gatha type="1"> Ajjhesi so tassa anuggahāya</gatha>
    <gatha type="2">Nisīdi gantvā bhujagā’sanamhi,</gatha>
    <gatha type="3">Satthā tadā rūpiyamandireva</gatha>
    <gatha type="last">Sattāmahattaṃ suvimuttacitto;</gatha>
    <hangnum nr="467"/>
    <gatha type="1"> Ajjāpi taṃ sākhivarampi tena</gatha>
    <gatha type="2">’Nubhutamattena mahenti sabbe,</gatha>
    <gatha type="3">Teneva te saggagatā vimāne</gatha>
    <gatha type="last">Modanti kāmehi anūpamehi;</gatha>
    <centered>Iti chaṭṭhama sattāhaṃ.</centered>
    <hangnum nr="468"/>
    <gatha type="1"> Tato’pagantvā yatirāja rājā</gatha>
    <gatha type="2">Nisīdi rājāyatanassa mūle,</gatha>
    <gatha type="3">Vimuttijaṃ pītisukhaṃ’nubhonto</gatha>
    <gatha type="last">Sattāhamattaṃ karuṇāguṇaggo;</gatha>
    <hangnum nr="469"/>
    <gatha type="1"> Ajjāpi taṃ sākhivarampi tena</gatha>
    <gatha type="2">’Nubhutamattena mahentī sabbe,</gatha>
    <gatha type="3">Teneva te saggagatā vimāne</gatha>
    <gatha type="last">Modanti kāmehi anūpamehi;</gatha>
    <centered>Iti sattama sattāhaṃ.</centered>
    <hangnum nr="470"/>
    <gatha type="1"> Āhāra kiccādi vivajjitassa</gatha>
    <gatha type="2">Sukhānubhontassa vimuttijāni,</gatha>
    <gatha type="3">Sampīṇitaṅgassa jinassa tassa</gatha>
    <gatha type="last">Iccaccaguṃ sattadināni satta;</gatha>
    <hangnum nr="471"/>
    <gatha type="1"> Devānamindena tato’panīta</gatha>
    <gatha type="2">Mukhodakādimparibhuñjiyāna,</gatha>
    <gatha type="3">Nisinnamatte yatirāja rāje</gatha>
    <gatha type="last">Tatthā’gamuṃ dve vāṇijā khaṇena;</gatha>
    <hangnum nr="472"/>
    <gatha type="1"> Ussāhitā devavarena sammā</gatha>
    <gatha type="2">Sālohitā tassa tapussa-bhallikā,</gatha>
    <gatha type="3">Manthañca sāduṃ madhupiṇḍikañca</gatha>
    <gatha type="last">Ādāya nāthaṃ idamabruvunte;</gatha>
    <hangnum nr="473"/>
    <gatha type="1"> Idañhi no dhīra anuggahāya</gatha>
    <gatha type="2">Paṭiggahetva paribhuñja dānaṃ,</gatha>
    <gatha type="3">Hitāya taṃ hoti sukhāya ceva</gatha>
    <gatha type="last">Anappakappesu anāgatesu;</gatha>
    <hangnum nr="474"/>
    <gatha type="1"> Paṭiggahetvā muni devadinna</gatha>
    <gatha type="2">Pattena paccagghasilāmayena,</gatha>
    <gatha type="3">Bhutvāna tesaṃ anumodanatthaṃ</gatha>
    <gatha type="last">Desesi dhammaṃ varadaṃ pasatthaṃ;</gatha>
    <hangnum nr="475"/>
    <gatha type="1"> Dve bhātikā vāṇījakā jinassa</gatha>
    <gatha type="2">Dhammaṃ suṇitvāna pasannacittā,</gatha>
    <gatha type="3">Dve vācikopāsakataṃ gatāsuṃ</gatha>
    <gatha type="last">Yāciṃsu te taṃ puna pūjanīyaṃ;</gatha>
    <hangnum nr="476"/>
    <gatha type="1"> Parāmasitvāna siraṃ tato so</gatha>
    <gatha type="2">Adā jino kuntala dhātumuṭṭhiṃ,</gatha>
    <gatha type="3">Te tena tuṭṭhā sumanā patītā</gatha>
    <gatha type="last">Mahiṃsu netvā vibhavānurūpaṃ;</gatha>
    <hangnum nr="477"/>
    <gatha type="1"> Satthā’tha gantvā ajapālamūle</gatha>
    <gatha type="2">Sahassa raṃsīva yugandharamhi,</gatha>
    <gatha type="3">Nisajja lokaṃ anulokayanto</gatha>
    <gatha type="last">Vitakki evaṃ manasā vitakkaṃ;</gatha>
    <hangnum nr="478"/>
    <gatha type="1"> Mayajjhapanno varadhammasāro</gatha>
    <gatha type="2">Sasassa sindhū’va agādhapāro,</gatha>
    <gatha type="3">Abuddhasattehi tamajja kassa</gatha>
    <gatha type="last">Pakāsayissañhi jaḷo hi loko;</gatha>
    <hangnum nr="479"/>
    <gatha type="1"> Desemi ce dhammavaraṃ paṇītaṃ</gatha>
    <gatha type="2">Kilantabhāvova mamassa asmā,</gatha>
    <gatha type="3">Kimattadukkhe niti cintayanto</gatha>
    <gatha type="last">Nuyyāmamākā muni desanamhi;</gatha>
    <hangnum nr="480"/>
    <gatha type="1"> Sahampatī nāma tato vidhātā</gatha>
    <gatha type="2">Sacetasā tassa manaṃ viditvā,</gatha>
    <gatha type="3">Vinassatīdaṃ khalu sabbalokaṃ</gatha>
    <gatha type="last">Adesite teni’ti kampamāno;</gatha>
    <hangnum nr="481"/>
    <gatha type="1"> Sakāsamāgamma jinassa tassa</gatha>
    <gatha type="2">Sagāravo brahmagaṇena tattha,</gatha>
    <gatha type="3">Nihacca jānuṃ pathavītalamhi</gatha>
    <gatha type="last">Namassamāno idamabrūvī so;</gatha>
    <hangnum nr="482"/>
    <gatha type="1"> Tvaṃ devadevo sa sumedhakāle</gatha>
    <gatha type="2">Palokitaṃ lokamudikkhamāno,</gatha>
    <gatha type="3">Vihāya dīpaṅkarapādamūle</gatha>
    <gatha type="last">Laddhā’mataṃ taṃ karuṇāguṇena;</gatha>
    <hangnum nr="483"/>
    <gatha type="1"> Pavissa saṃsāravanaṃ viduggaṃ</gatha>
    <gatha type="2">Maṃsakkhisīsādima’dāsi dānaṃ,</gatha>
    <gatha type="3">Vedesi dukkhaṃ amitaṃ asayhaṃ</gatha>
    <gatha type="last">Taṃ te paratthaṃ’va na attahetuṃ;</gatha>
    <hangnum nr="484"/>
    <gatha type="1"> Santīdha sattā khalu mandarāgā</gatha>
    <gatha type="2">Ñātuṃ samatthā sugatassa dhammaṃ,</gatha>
    <gatha type="3">Ārādhito me karuṇāguṇaggo</gatha>
    <gatha type="last">Desehi dhammaṃ anukampamāno;</gatha>
    <hangnum nr="485"/>
    <gatha type="1"> Kāle vikāsanti kharaṃsu missā</gatha>
    <gatha type="2">Thalambujātā kusumāni nānā,</gatha>
    <gatha type="3">Tathe’va te dhammakarābhiphuṭṭhā</gatha>
    <gatha type="last">Vikāsamāyantī janā anekā</gatha>
    <hangnum nr="486"/>
    <gatha type="1"> Sampanna vijjācaraṇo satīmā</gatha>
    <gatha type="2">Jutindharo antimadehadhārī,</gatha>
    <gatha type="3">Paṭiggahetvāssa nimantaṇaṃ so</gatha>
    <gatha type="last">Janesi satte karuṇā manasmiṃ;</gatha>
    <hangnum nr="487"/>
    <gatha type="1"> Apārutā tesaṃ amatassa dvārā</gatha>
    <gatha type="2">Ye sotavanto pamuñcantu saddhaṃ,</gatha>
    <gatha type="3">Vihiṃsasaññī paguṇaṃ na bhāsiṃ</gatha>
    <gatha type="last">Dhammaṃ paṇītaṃ manujesu brahme;</gatha>
    <hangnum nr="488"/>
    <gatha type="1"> Paṭiggahesīti udaggacitto</gatha>
    <gatha type="2">Ajjhesanaṃ me caturāṇano so,</gatha>
    <gatha type="3">Natvāna nāthaṃ sahapārisajjo</gatha>
    <gatha type="last">Pakkāmi tamhā bhavanaṃ khaṇena;</gatha>
    <hangnum nr="489"/>
    <gatha type="1"> Tato jino tena gahitanuñño</gatha>
    <gatha type="2">Desemi kasseti udikkhamāno,</gatha>
    <gatha type="3">Āḷāra-udde samudikkha dhīro,</gatha>
    <gatha type="last">Mantvāna tesaṃ aciraccutittaṃ;</gatha>
    <hangnum nr="490"/>
    <gatha type="1"> Kahannukho’haṃ varadhammacakkaṃ</gatha>
    <gatha type="2">Aññena kenāpi avattanīyaṃ,</gatha>
    <gatha type="3">Lokassa cintāmaṇisantibhaggaṃ</gatha>
    <gatha type="last">Pavattayissantī vicintayanto;</gatha>
    <hangnum nr="491"/>
    <gatha type="1"> Disvāna bhikkhū muni pañcavagge</gatha>
    <gatha type="2">Ādāya pattañca ticīvarañca,</gatha>
    <gatha type="3">Bārāṇasīyaṃ migadāyamento</gatha>
    <gatha type="last">Addhānamaggaṃ paṭipajji satthā;</gatha>
    <hangnum nr="492"/>
    <gatha type="1"> Tatthāmarabrahmagaṇehi pūta</gatha>
    <gatha type="2">Pathe phaṇī pakkhi catuppadā ca,</gatha>
    <gatha type="3">Āraññadevā tarupabbatā ca</gatha>
    <gatha type="last">Mahiṃsu nekehi suvimhayehi;</gatha>
    <hangnum nr="493"/>
    <gatha type="1"> Tatopagā so migadāyamagge</gatha>
    <gatha type="2">Disvā yatīsaṃ yatayo’pagantvā,</gatha>
    <gatha type="3">Akaṃsu vattaṃ paṭipattisārā</gatha>
    <gatha type="last">Pavattayī tattha sa dhammacakkaṃ;</gatha>
    <hangnum nr="494"/>
    <gatha type="1"> Aññādikoṇḍaññavasippadhānā</gatha>
    <gatha type="2">Koṭīnamaṭṭhārasa kañjayonī,</gatha>
    <gatha type="3">Asītikoṭī’pi sudhāsi saṅghā</gatha>
    <gatha type="last">Aññāsumaggaṃ kamato tadā te;</gatha>
    <hangnum nr="495"/>
    <gatha type="1"> Aticcayātamhi nidāghakāle</gatha>
    <gatha type="2">Vassānakāle samupāgatasmiṃ,</gatha>
    <gatha type="3">Tattheva vassaṃ upagamma dhīro</gatha>
    <gatha type="last">Temāsamattaṃ avasī vasīso;</gatha>
    <hangnum nr="496"/>
    <gatha type="1"> Tato yasaṃ tassa sahāyakepi</gatha>
    <gatha type="2">Patiṭṭhapetvā arahattamagge,</gatha>
    <gatha type="3">Bhutiṃ janānaṃ anubrūhayanto</gatha>
    <gatha type="last">Vassassa antaṃ akarī tahiṃ so;</gatha>
    <hangnum nr="497"/>
    <gatha type="1"> Vassaccaye lokavidū munindo</gatha>
    <gatha type="2">Āmantayī te yatayo saputte,</gatha>
    <gatha type="3">Te’thāgamuṃ nibbaṇathā katañjalī</gatha>
    <gatha type="last">’Damabruvi tesama’nanta pañño;</gatha>
    <hangnum nr="498"/>
    <gatha type="1"> Ugghosayantā mama dhammaghosaṃ</gatha>
    <gatha type="2">Samāhanantā mama dhammabheriṃ,</gatha>
    <gatha type="3">Sādhuṃ dhamentā mama dhammasaṅkhaṃ</gatha>
    <gatha type="last">Carātha tumhe sanarāmarānaṃ;</gatha>
    <hangnum nr="499"/>
    <gatha type="1"> Jayaddhajaṃ me bhuvanukkhipantā</gatha>
    <gatha type="2">Ussāpayantā mama dhammaketuṃ,</gatha>
    <gatha type="3">Athukkhipantā mama dhammakuntaṃ</gatha>
    <gatha type="last">Carātha lokesu sadevakesu;</gatha>
    <hangnum nr="500"/>
    <gatha type="1"> Susajjitattaṃ amatassa maggaṃ</gatha>
    <gatha type="2">Sakaṇṭakattaṃ narakāyanassa,</gatha>
    <gatha type="3">Mārānanasmiṃ masimakkhitattaṃ</gatha>
    <gatha type="last">Kathetha lokassa sadevakassa;</gatha>
    <hangnum nr="501"/>
    <gatha type="1"> Buddhantaraṃ suppihitaṃ acāraṃ</gatha>
    <gatha type="2">Purassa mokkhassa visāladvāraṃ,</gatha>
    <gatha type="3">Avāpurī no bhagavā’dhunā bho</gatha>
    <gatha type="last">Yathajja sabbetī nivedayavho;</gatha>
    <hangnum nr="502"/>
    <gatha type="1"> Uppannabhāvaṃ bhuvane mamajja</gatha>
    <gatha type="2">Tatheva dhammassa ca pātubhāvaṃ,</gatha>
    <gatha type="3">Uppannabhāvañca mamorasānaṃ</gatha>
    <gatha type="last">Pakāsayantā jagatiṃ carātha;</gatha>
    <hangnum nr="503"/>
    <gatha type="1"> Vanamhi pante girigabbharāyaṃ</gatha>
    <gatha type="2">Rukkhassa mūle’pi ca suññā’gāre,</gatha>
    <gatha type="3">Vasaṃ yatattā mama dhammamaggaṃ</gatha>
    <gatha type="last">Desetha loke sanarāmarānaṃ;</gatha>
    <hangnum nr="504"/>
    <gatha type="1"> Vatvāna evaṃ yatayo disāsu</gatha>
    <gatha type="2">Pesetva nātho uruvelagāmī,</gatha>
    <gatha type="3">Paṭipajji maggaṃ atha antarāle</gatha>
    <gatha type="last">Kappāsikavhaṃ vipinaṃ pavissa;</gatha>
    <hangnum nr="505"/>
    <gatha type="1"> Tasmiṃ ramante samatiṃsamatte</gatha>
    <gatha type="2">Rājorase so pavaro vinetvā,</gatha>
    <gatha type="3">Datvā’mataṃ dhammamathuddisitvā</gatha>
    <gatha type="last">Agoruvelaṃ gajarājagāmī;</gatha>
    <hangnum nr="506"/>
    <gatha type="1"> Tatthoruvelādhikakassapoti</gatha>
    <gatha type="2">Pasiddhanāmassa sasissakassa,</gatha>
    <gatha type="3">Aggaṃ phalaṃ so paripāvayanto</gatha>
    <gatha type="last">Vasī vasante vasīnaṃ variṭṭho;</gatha>
    <hangnum nr="507"/>
    <gatha type="1"> Tadāharuṃ negama nāgarā ca</gatha>
    <gatha type="2">Yaññaṃ mahākassapa tāpasassa,</gatha>
    <gatha type="3">Jino viditvāssa manaṃ manena</gatha>
    <gatha type="last">Vasī visuṃ tassa pasāda hetu;</gatha>
    <paragraph>Kathaṃ?</paragraph>
    <hangnum nr="508"/>
    <gatha type="1"> Gantvāna uttarakuruṃ bhagavā tadāni</gatha>
    <gatha type="2">Piṇḍañcaritva ramaṇīya himālayaddiṃ,</gatha>
    <gatha type="3">Āgamma sādurasa nīra bharābhirāme</gatha>
    <gatha type="last">’Notattake munivaro paribhuñjiyāna;</gatha>
    <hangnum nr="509"/>
    <gatha type="1"> Cintesi evamahamappataraṃva kālaṃ</gatha>
    <gatha type="2">Ṭhassāmi sāsana mamañhi anāgatesu,</gatha>
    <gatha type="3">Laṅkātale bhavati tattha idāni yakkha</gatha>
    <gatha type="last">Sambādhamatthi mama tattha gatesu’dāni;</gatha>
    <hangnum nr="510"/>
    <gatha type="1"> Sabbā’manussaja bhayaṃ pavinassatī’ti</gatha>
    <gatha type="2">Mantvā tato yativaro karuṇāya satte,</gatha>
    <gatha type="3">Sañjhāghanehi parinaddha ravīva ratta</gatha>
    <gatha type="last">Nigrodhapakka sadisaṃ carapaṃsukūlaṃ;</gatha>
    <hangnum nr="511"/>
    <gatha type="1"> Dhāretva selamaya sundara pattahattho</gatha>
    <gatha type="2">Chabbaṇṇaraṃsi nivahaṃ disi pūrayanto,</gatha>
    <gatha type="3">Sambodhito navama phussaja puṇṇamāyaṃ</gatha>
    <gatha type="last">Laṅkātalaṃ vijayituṃ nabhasā’gamāsi;</gatha>
    <hangnum nr="512"/>
    <gatha type="1"> Brahmāsurāmara phaṇi garuḷā ca siddha</gatha>
    <gatha type="2">Vijjādharādi janatā sahapārisajjā,</gatha>
    <gatha type="3">Ketā’tapatta ghaṭa dīpuru toraṇehi</gatha>
    <gatha type="last">Pūjaṃ akaṃsu mahatiṃ gaganāyanamhi;</gatha>
    <hangnum nr="513"/>
    <gatha type="1"> Laṅkaṅganā urasi bhāsura tāra hāra</gatha>
    <gatha type="2">Saṅkāsa sītala manohara nīra pūrā,</gatha>
    <gatha type="3">Tasmiṃ mahādipada vāluka nāma gaṅgā</gatha>
    <gatha type="last">Bhumajjhagāsi jana netta harābhirāmā;</gatha>
    <hangnum nr="514"/>
    <gatha type="1"> Tassāvidūra suci rammatare padese</gatha>
    <gatha type="2">Āyāmato mitatiyojana vitthatena,</gatha>
    <gatha type="3">Cattāri gāvutamitaṃ nayanābhirāmaṃ</gatha>
    <gatha type="last">Āsāra sītajala nijjhara bhurighosaṃ;</gatha>
    <hangnum nr="515"/>
    <gatha type="1"> Mattālipāli khaga gītija missarāgaṃ</gatha>
    <gatha type="2">Sammatta citta migasaṅgha nisevitaṃ taṃ,</gatha>
    <gatha type="3">Naccanta nekasikhi saṅgata pādapiṇḍaṃ</gatha>
    <gatha type="last">Uyyānamāsi urunāgavanābhidhānaṃ;</gatha>
    <hangnum nr="516"/>
    <gatha type="1"> Ramme tadā ratanadīpavaramhi laṅkā</gatha>
    <gatha type="2">Lokābhidhāna harikaṇḍaka yakkhadāse,</gatha>
    <gatha type="3">Odumbare sumanakūṭaka taṇḍuleyye</gatha>
    <gatha type="last">Selesu māragiri missakariṭṭhanāme;</gatha>
    <hangnum nr="517"/>
    <gatha type="1"> Ye’ññepi santi girayo vanarāmaṇeyyā</gatha>
    <gatha type="2">Gaṅgā nadī giriguhā sikatātalā ca,</gatha>
    <gatha type="3">Tatthāvasanti rahasā pharusāniruddā</gatha>
    <gatha type="last">Pāṇātipāta niratā saṭhakūṭa yakkhā;</gatha>
    <hangnum nr="518"/>
    <gatha type="1"> Saṅgamma te mahati nāgavanamhi tamhi</gatha>
    <gatha type="2">Sammantayiṃsu sabhaṭā saha pārisajjā,</gatha>
    <gatha type="3">Tvaṃ ko’si re! Iti paro aparaṃ kharena</gatha>
    <gatha type="last">Tikkhena vādakaṇayena aruntudantā;</gatha>
    <hangnum nr="519"/>
    <gatha type="1"> Kujjhiṃsu te athitarītara kāraṇena</gatha>
    <gatha type="2">Vākyena yuddha pariraddha pagabbhitattā,</gatha>
    <gatha type="3">Saṅkhābhitāpaga patīva’navaṭṭhacittā</gatha>
    <gatha type="last">Sārambhagabbitamanā parirāvayanti;</gatha>
    <hangnum nr="520"/>
    <gatha type="1"> Tasmiṃ khaṇe’bhimatado sugato nabhamhi</gatha>
    <gatha type="2">Āgamma tesa’manukampita mānasena,</gatha>
    <gatha type="3">Gopānasī sama manohara raṃsimāli</gatha>
    <gatha type="last">Tatthacchi khe guṇamaṇī maṇikaṇṇikāva;</gatha>
    <hangnum nr="521"/>
    <gatha type="1"> Tesaṃ jino kalahavūpasamāya hetu</gatha>
    <gatha type="2">Māpesi vuṭṭhi timirā’nilasītabhītiṃ,</gatha>
    <gatha type="3">Tatthāsi gajjitaghano suracāpakhitta</gatha>
    <gatha type="last">Dhārāsarehi vitudaṃ nisivāra saṅghaṃ;</gatha>
    <hangnum nr="522"/>
    <gatha type="1"> Andhāva te ghanatare timire nimuggā</gatha>
    <gatha type="2">Muḷhā disañca vidisaṃ na vidiṃsu bhītā,</gatha>
    <gatha type="3">Caṇḍāniluddhaṭa mahā girikūṭarukkha</gatha>
    <gatha type="last">Sampāta bhīta ruditā gatimesayanti;</gatha>
    <hangnum nr="523"/>
    <gatha type="1"> Sītena te atha dije parikoṭayantā</gatha>
    <gatha type="2">Aññoññagattamavalamba parodayiṃsu,</gatha>
    <gatha type="3">Rūpāni nekabhayadāni ca ghosaṇāni</gatha>
    <gatha type="last">Vattiṃsu tena vividhaṃ bhayamāsi tesaṃ;</gatha>
    <hangnum nr="524"/>
    <gatha type="1"> Buddhāpi dukkhitamanā paradukkhakena</gatha>
    <gatha type="2">Kasmā karonti anayaṃ’ti na cintanīyaṃ,</gatha>
    <gatha type="3">Loko hanāti viṭapi phaladāna hetu</gatha>
    <gatha type="last">Satthena soma ripugāhaka vāsaramhi;</gatha>
    <hangnum nr="525"/>
    <gatha type="1"> Satthā tato tamanudo sabhaye sasoke</gatha>
    <gatha type="2">Disvāna guyhaka jane karuṇāyitatto,</gatha>
    <gatha type="3">Vuṭṭhiṃ tamañca pavanaṃ paṇuditva sabbaṃ</gatha>
    <gatha type="last">Dassesi attamakhilaṃ dumaṇīva khamhi;</gatha>
    <hangnum nr="526"/>
    <gatha type="1"> Disvāna te munivara’ñjali paṅkajehi</gatha>
    <gatha type="2">Sajjetva sīsa sarasī idama’bruviṃsu,</gatha>
    <gatha type="3">Yācāma no’bhayapadaṃ bhavato sakāsā</gatha>
    <gatha type="last">Dāsesu dhīra karuṇaṃ karaṇīyameva;</gatha>
    <hangnum nr="527"/>
    <gatha type="1"> Evaṃ tadā’vaca jino madhurassarena</gatha>
    <gatha type="2">Āmanta te nisicare’vanate samekkha,</gatha>
    <gatha type="3">Tumhe dadātha yadi ṭhānamamekadesaṃ</gatha>
    <gatha type="last">Sabbe apentī ghanavātaja sītadukkhā;</gatha>
    <hangnum nr="528"/>
    <gatha type="1"> Yajjevamītima’payāti karoma bho taṃ</gatha>
    <gatha type="2">Gaṇhāhi dhīra yadi icchasi sabbadīpaṃ,</gatha>
    <gatha type="3">Vatvāna tehi paridinna chamāya maggo</gatha>
    <gatha type="last">Ogamma tattha puthu patthari camma kaṇḍaṃ;</gatha>
    <hangnum nr="529"/>
    <gatha type="1"> Tasmiṃ nisajja kasiṇaṃ samāpajja tejo</gatha>
    <gatha type="2">Jālākulaṃ jalita maggīmamāpayī so,</gatha>
    <gatha type="3">So dhūmaketu gaganuggata tuṅgasiṅgo</gatha>
    <gatha type="last">Sandaḍḍhayaṃ girivanānu’rughosayanto;</gatha>
    <hangnum nr="530"/>
    <gatha type="1"> Rukkhehi rukkhavana pabbata laṅghanena</gatha>
    <gatha type="2">Sākhāmige ca vihage anubandhayaṃ’va,</gatha>
    <gatha type="3">Vessānaro vanamarū migasūkare’pi</gatha>
    <gatha type="last">Sandhāvi guyhaka jane iti cintayanto;</gatha>
    <hangnum nr="531"/>
    <gatha type="1"> Disvāna tattha pacurātana vipphuliṅga</gatha>
    <gatha type="2">Sammissa jāla dahanaṃ guhakā samecca,</gatha>
    <gatha type="3">Dhāvuṃ vikiṇṇakaca bappajala’ddanettā</gatha>
    <gatha type="last">Dārattajehi sahitā gatimesamānā;</gatha>
    <hangnum nr="532"/>
    <gatha type="1"> Sambuddhateja paridaḍḍha sarīracittā</gatha>
    <gatha type="2">Āhacca sāgarataṭaṃ paridhāvamānā,</gatha>
    <gatha type="3">Tasmimpi te pavisituṃ saraṇaṃ na laddhā</gatha>
    <gatha type="last">Chamhi tato sapadi sannipatiṃsu sabbe;</gatha>
    <hangnum nr="533"/>
    <gatha type="1"> Disvāna te munivaro sahaye sasoke</gatha>
    <gatha type="2">Rammaṃ tadā jaladhimajjhagataṃ mahantaṃ,</gatha>
    <gatha type="3">Iddhīhi sehi giridīpami’dhānayitvā</gatha>
    <gatha type="last">Āropayitva nikhile puna tattha’kāsi;</gatha>
    <hangnum nr="534"/>
    <gatha type="1"> Katvevame’samasamo’pasamanta’mītiṃ</gatha>
    <gatha type="2">Tattheva bhāsurataro bhagavā nisīdi,</gatha>
    <gatha type="3">Brahmāmarā’suraphaṇī garuḷādi siddhā</gatha>
    <gatha type="last">Saṅgamma’kaṃsu mahatiṃ mahama’ggarūpaṃ;</gatha>
    <hangnum nr="535"/>
    <gatha type="1"> Desesi saṃsadi jino sutisādhu dhammaṃ</gatha>
    <gatha type="2">Tasmiṃ sadāsavanudaṃ sivadaṃ janānaṃ,</gatha>
    <gatha type="3">Sutvāna nekasatakoṭi pamāṇa pāṇā</gatha>
    <gatha type="3">Laddhā tadā samabhavuṃ caradhammacakkhuṃ;</gatha>
    <hangnum nr="536"/>
    <gatha type="1"> Tasmiṃ dine sumanakūṭa varādhivāso</gatha>
    <gatha type="2">Tejiddhibuddhivibhavo sumanābhidhāno,</gatha>
    <gatha type="3">Devo pasannahadayo ratanattayamhi</gatha>
    <gatha type="last">Sampāpuṇittha paṭhamaṃ phalamuttamaṃ so;</gatha>
    <hangnum nr="537"/>
    <gatha type="1"> Uṭṭhāya tuṭṭhavadano katapañjalīko</gatha>
    <gatha type="2">Muggo jinagga nakharaṃsi payodadhimhi</gatha>
    <gatha type="3">Vanditva evamavacā’tula vīra dhīra</gatha>
    <gatha type="last">Lokagga puggala varaṃ dada sāmi dhīsa;</gatha>
    <hangnum nr="538"/>
    <gatha type="1"> Dāsosmi te caraṇa paṅkaja pūjakohaṃ</gatha>
    <gatha type="2">Saddhādayādi vibhavo tanayo’hamasmi,</gatha>
    <gatha type="3">Tumhe vinā khaṇalavaṃ vasituṃ na icche</gatha>
    <gatha type="last">Tasmā dadātu bhagavā mama pūjanīyaṃ;</gatha>
    <hangnum nr="539"/>
    <gatha type="1"> Sutvāna taṃ dhitimatī parimajja sīsaṃ</gatha>
    <gatha type="2">Saṃsatta chappada saroruha sannibhena,</gatha>
    <gatha type="3">Hatthena nīla saka kuntala dhātumuṭṭhiṃ</gatha>
    <gatha type="last">Dajjātha so maṇimayena karaṇḍakena;</gatha>
    <hangnum nr="540"/>
    <gatha type="1"> Paggayha bāhuyugalena ṭhīto namitvā</gatha>
    <gatha type="2">Muddhā dadhāsi makuṭaṃ viya pīṇitatto,</gatha>
    <gatha type="3">Katvā’tha so vara mahaṃ tidivehi saddhi</gatha>
    <gatha type="last">’Mappetva dhīra pharibhutta vasundharāyaṃ;</gatha>
    <hangnum nr="541"/>
    <gatha type="1"> So’kāsi nīlaratanehi mahārahehi</gatha>
    <gatha type="2">Ubbedhato ratana satta pamāṇa thūpaṃ,</gatha>
    <gatha type="3">Nāthe dharantasamayeva patiṭṭhahī so</gatha>
    <gatha type="last">Thūpo tilokasukhado maṇi kāmado’va;</gatha>
    <hangnum nr="542"/>
    <gatha type="1"> Pacchā tilokasaraṇe parinibbutamhi</gatha>
    <gatha type="2">Khīṇā savo samahimo sarabhu yatindo,</gatha>
    <gatha type="3">Ādāya taṃ citakato jinagīvadhātuṃ</gatha>
    <gatha type="last">Tasmiṃ nidhāya’kari bārasa hatthathūpaṃ;</gatha>
    <hangnum nr="543"/>
    <gatha type="1"> Cūḷābhayahvavanipo samaye’parasmiṃ</gatha>
    <gatha type="2">Battiṃsa hatthama’kariyattha varoruthūpaṃ,</gatha>
    <gatha type="3">Duṭṭhādigāmaṇi nupo damiḷe hananto</gatha>
    <gatha type="last">Kāresi kañcukamatho catusaṭṭhihatthaṃ;</gatha>
    <hangnum nr="544"/>
    <gatha type="1"> Evaṃ sa sīhalamahāsaramajajharūḷhaṃ</gatha>
    <gatha type="2">Setambujaṃ’va madhupāvali sevanīyaṃ,</gatha>
    <gatha type="3">Bhumaṅganā karatale sitavitthalīlo</gatha>
    <gatha type="last">Thūpo dadātu masamopasamaṃ janānaṃ;</gatha>
    <hangnum nr="545"/>
    <gatha type="1"> Laṅkopasaggama’vadhūya vidhāya khemaṃ</gatha>
    <gatha type="2">Laṅkaṃ nijāya varakuntala dhātuyā taṃ,</gatha>
    <gatha type="3">Katvāna bhāsurataraṃ muni maṅgalāya</gatha>
    <gatha type="last">Pāyāsi tāraka pathe’nuruvelameva;</gatha>
    <hangnum nr="546"/>
    <gatha type="1"> Tasmiṃ vidhāya bahuvimhita pāṭiheraṃ</gatha>
    <gatha type="2">Bhetvā sasissaki’sino puna diṭṭhijālaṃ,</gatha>
    <gatha type="3">Datvāna nibbutipadaṃ sahasissakassa</gatha>
    <gatha type="last">Nibbāṇa sundara puraṃ paripūrayittha;</gatha>
    <hangnum nr="547"/>
    <gatha type="1"> Tamhā vikāsita kusesaya kānanābha</gatha>
    <gatha type="2">Vītāsavehi nivuto sugatebhagāmī,</gatha>
    <gatha type="3">Pāyāsi rājagaha gāmī’mudāramaggaṃ</gatha>
    <gatha type="last">Veneyya jantu kamalākara bhānurūpo;</gatha>
    <hangnum nr="548"/>
    <gatha type="1"> Tasmiṃ gate jinavare vara bimbisāro</gatha>
    <gatha type="2">Pūjaṃ akāsi mahatiṃ saha devatāhi,</gatha>
    <gatha type="3">Tasmiñhi saṃsadi labhiṃsu anappapāṇā</gatha>
    <gatha type="last">Magge phale ca saraṇe ca patiṭṭhahiṃsu</gatha>
    <hangnum nr="549"/>
    <gatha type="1"> Rājā tato vipula veluvanābhirāmaṃ</gatha>
    <gatha type="2">Sālaṅkataṃ vividha pādapa maṇḍapehi,</gatha>
    <gatha type="3">Pādāsi dakkhiṇakare jalapātanena</gatha>
    <gatha type="last">Katvā dharādharadharaṃ himavañca kampaṃ;</gatha>
    <hangnum nr="550"/>
    <gatha type="1"> Tasmiṃ samantanayano nayanābhirāmo</gatha>
    <gatha type="2">Bhutiṃ janassa satataṃ abhivaḍḍhayanto,</gatha>
    <gatha type="3">Dhammambu vuṭṭhi nikaraṃ parivassayanto</gatha>
    <gatha type="last">Vassaṃ vasī adutiyo dutiyamhi vasse;</gatha>
    <hangnum nr="551"/>
    <gatha type="1"> Devinda moli samalaṅkata pādapiṭṭho</gatha>
    <gatha type="2">Lokassa atthacaraṇe satatābhiyutto,</gatha>
    <gatha type="3">Tattheva so hi tatiye’pi catutthavasse</gatha>
    <gatha type="last">Vāsaṃ akāsi sugato sirisantivāso;</gatha>
    <hangnum nr="552"/>
    <gatha type="1"> Lokassa dhamma ma’malaṃ satataṃ vahanto</gatha>
    <gatha type="2">Sāvatthiyaṃ rucira jetavane’bhirāme,</gatha>
    <gatha type="3">Vāsaṃ akāsi sukhado munipañcamasmiṃ</gatha>
    <gatha type="last">Veneyya sattasamayaṃ samudikkhamāno;</gatha>
    <centered>Iti laṅkāya paṭhamā’gamanaṃ.</centered>
    <hangnum nr="553"/>
    <gatha type="1"> Atha bhagavati tasmiṃ jetanāme vanasmiṃ</gatha>
    <gatha type="2">Nivasati satilaṅkā maṅgalā’vāsarūpā,</gatha>
    <gatha type="3">Upavanamiva nāke nandanaṃ devatānaṃ</gatha>
    <gatha type="last">Amara uragavāsā rammarūpā babhūva;</gatha>
    <hangnum nr="554"/>
    <gatha type="1"> Tahimati rucirasmiṃ vaḍḍhamānādi sele</gatha>
    <gatha type="2">Madhura salilavāhe rammakalyāṇikādo,</gatha>
    <gatha type="3">Udadhi bhujagavāse nāgadīpantike ca</gatha>
    <gatha type="last">Mahati mahima yuttā nāgasaṅghā vasanti;</gatha>
    <hangnum nr="555"/>
    <gatha type="1"> Pacura mahima yutto vaḍḍhamānācalasmiṃ</gatha>
    <gatha type="2">Adhipati bhujagānaṃ āsi cūlodaravho,</gatha>
    <gatha type="3">Mahudara iti nāmo nāgadīpodadhimhi</gatha>
    <gatha type="last">Nivasati atha tesaṃ pabbateyyo’ragindo;</gatha>
    <hangnum nr="556"/>
    <gatha type="1"> Itara bhujaga rañño dhītaraṃ nāgakaññaṃ</gatha>
    <gatha type="2">Piyatarama’bhirūpaṃ’kāsi dāraṃ tadā hi,</gatha>
    <gatha type="3">Atha ca duhituyā so dīyamānaṃ dadanto</gatha>
    <gatha type="last">Rucira maṇīmayagghaṃ āsanañcāpadāsi;</gatha>
    <hangnum nr="557"/>
    <gatha type="1"> Duhitari matakāle te’tha pallaṅkahetu</gatha>
    <gatha type="2">Jalaja thalaja nāgā yuddhasajjā ahesuṃ,</gatha>
    <gatha type="3">Atha thalaja bhujaṅgā bhaṅgakallolamālā</gatha>
    <gatha type="last">Sadisa lūlita cittā gabbitevaṃ ravanti;</gatha>
    <hangnum nr="558"/>
    <gatha type="1"> Kimu’dadhija phaṇīnaṃ kitti sampattiyā no</gatha>
    <gatha type="2">Api yasaparivārā kiṃ baleniddhiyā kiṃ,</gatha>
    <gatha type="3">Ahamahamīti gabbā kiṃ kimissāya tesaṃ</gatha>
    <gatha type="last">Bhavati timira’rīnaṃ bhānumaggunnatī kā;</gatha>
    <hangnum nr="559"/>
    <gatha type="1"> Atha jalaja’lagaddā gajjanaṃ gajjayantā</gatha>
    <gatha type="2">Bhayajanaka pagabbhā phoṭayantā bhūjānaṃ,</gatha>
    <gatha type="3">Ahamaha pabhū re!Re! Pabbateyyāna’metaṃ</gatha>
    <gatha type="last">Paṭutaraḍasitoṭṭhā kakkha’ḷevaṃ ravanti;</gatha>
    <hangnum nr="560"/>
    <gatha type="1"> Paṭutara garunādā tāva gajjanti dantī</gatha>
    <gatha type="2">Nayana pathamu’pente yāva kaṇṭhiravānaṃ,</gatha>
    <gatha type="3">Tathariva thalajātā jumhayantā samaggā</gatha>
    <gatha type="last">Nayana pathagatā no suññadappā bhavanti;</gatha>
    <hangnum nr="561"/>
    <gatha type="1"> Iti tadubhayasenā ghaṭṭayantā’ññamaññaṃ</gatha>
    <gatha type="2">Vividha paharaṇho uggirantī giranti,</gatha>
    <gatha type="3">Satata khubhita velā sāgarūmīva bhantā</gatha>
    <gatha type="last">Lulita lulita cittā yuddhaninnā ṭhitāsuṃ;</gatha>
    <hangnum nr="562"/>
    <gatha type="1"> Atha tadahu munindo yāminīyāma’mante</gatha>
    <gatha type="2">Patiniya matijālaṃ lokamolokayanto,</gatha>
    <gatha type="3">Samara vasagatānaṃ bhogīnaṃ bhāvibhutiṃ</gatha>
    <gatha type="last">Tadupari ca’bhivuddhiṃ passi laṅkātalassa;</gatha>
    <hangnum nr="563"/>
    <gatha type="1"> Atha muni madhumāse’posathe kālapakkhe</gatha>
    <gatha type="2">Kata nikhila vidhāno gayha saṅghāṭikādiṃ,</gatha>
    <gatha type="3">Anugatikamudikkhaṃ pañcanetto samantā</gatha>
    <gatha type="last">Sumana sumana nāmaṃ passi devaṃ samiddhiṃ;</gatha>
    <hangnum nr="564"/>
    <gatha type="1"> Tadahu sumanadevo jetanāme suramme</gatha>
    <gatha type="2">Adhivasati vihāre dvārakoṭṭhopakaṭṭhe,</gatha>
    <gatha type="3">Ṭhita viṭapa samiddhe khīrikāpādapasmiṃ</gatha>
    <gatha type="last">Sugata mabhinamanto anvahaṃ pūjayanto;</gatha>
    <hangnum nr="565"/>
    <gatha type="1"> Tamasammuni disvā’mantayitvā’gate taṃ</gatha>
    <gatha type="2">Idamavaca mayā bho saddhimāgaccha laṅkaṃ,</gatha>
    <gatha type="3">Saha tava bhavanamhā pubbavutthappadese</gatha>
    <gatha type="last">Tava bhavati patiṭṭhā bhoginañjā’bhivuddhi;</gatha>
    <hangnum nr="566"/>
    <gatha type="1"> Atha munivacanaṃ so muddhanāma’ggahetvā</gatha>
    <gatha type="2">Samuditahadayo taṃ rukkhamuddhacca mūlā,</gatha>
    <gatha type="3">Sugatamupari katvā dhārayanto suphullaṃ</gatha>
    <gatha type="last">Barihi barihi chattākāramāgā nabhamhī;</gatha>
    <hangnum nr="567"/>
    <gatha type="1"> Dasabala tanubhā’bhissaṅgamā so dumando</gatha>
    <gatha type="2">Tarala maṇīva nānā’bhāhi sambhāvanīyo,</gatha>
    <gatha type="3">Vilasita iva sabbe rukkhaselādayo’pi</gatha>
    <gatha type="last">Apagata sakavaṇṇāvaṇṇavantā virejuṃ;</gatha>
    <hangnum nr="568"/>
    <gatha type="1"> Khaga bhujaga surādi massitā chappabhāhi</gatha>
    <gatha type="2">Nijapati nijajāyā svaññamaññāsu muyhuṃ,</gatha>
    <gatha type="3">Asita gagana majjhe sobhamāno munindo</gatha>
    <gatha type="last">Vitata vividha raṃsī raṃsimālīva gañchi;</gatha>
    <hangnum nr="569"/>
    <gatha type="1"> Jalada paṭala saṇḍe vajjhamuddāḷayitvā</gatha>
    <gatha type="2">Bahi vilasitakāyo sommadosākaro,va</gatha>
    <gatha type="3">Katupari taruchāyo jotamāno samāno</gatha>
    <gatha type="last">Uraga samaraṭhānaṃ ganthvā’kāse nisajja;</gatha>
    <hangnum nr="570"/>
    <gatha type="1"> Ghanatara timiraṃ so iddhiyā saṅgharitvā</gatha>
    <gatha type="2">Tahimatirava bhīmaṃ ghorasaṃrambhavantaṃ,</gatha>
    <gatha type="3">Asani sata nipātaṃ vassadhārā karālaṃ</gatha>
    <gatha type="last">Urutara tata meghaṃ māpayī sītavātaṃ;</gatha>
    <hangnum nr="571"/>
    <gatha type="1"> Iti tibhuvananātho dappite nāgasaṅghe</gatha>
    <gatha type="2">Vimada karaṇa hetu dassayī bheravānī,</gatha>
    <gatha type="3">Atha’pagata pagabbhe te viditvāna satthā</gatha>
    <gatha type="last">Apanudi bhayajātaṃ taṅkhaṇaṃyeva tattha;</gatha>
    <hangnum nr="572"/>
    <gatha type="1"> Taruṇa taraṇisobhā ketumālāvilāsiṃ</gatha>
    <gatha type="2">Subharuci mukhavandaṃ lakkhaṇākiṇṇagattaṃ,</gatha>
    <gatha type="3">Tibhava vibhavadāyiṃ taṃ viditvāna nāgā</gatha>
    <gatha type="last">Cutapaharaṇa hatthā vandamānā mahiṃsu;</gatha>
    <hangnum nr="573"/>
    <gatha type="1"> Sirasī nihitapāṇī rattapaṅkeruhehi</gatha>
    <gatha type="2">Vikaca vadana nettā’manda kañjuppalehi,</gatha>
    <gatha type="3">Saka saka dhata nānāvaṇṇa vammādikehi</gatha>
    <gatha type="last">Vividha kusumavatthā’manda dīpaddhajehi;</gatha>
    <hangnum nr="574"/>
    <gatha type="1"> Uraga bhavanavāsā nāgakaññā samecca</gatha>
    <gatha type="2">Kuca kalasa sahassaṃ dhārayanti salīlaṃ,</gatha>
    <gatha type="3">Lalita kaṇaka valli līlamādhatta gattā</gatha>
    <gatha type="last">Thuti mukhara mukhā tā sādhu kīḷaṃ akaṃsu;</gatha>
    <hangnum nr="575"/>
    <gatha type="1"> Atha muni uragānaṃ viggahaṃ taṃ sametuṃ</gatha>
    <gatha type="2">Sutimana kamanīyaṃ niccharaṃ brahmaghosaṃ,</gatha>
    <gatha type="3">Ajaramamara maggaṃ suppasatthaṃ sudhihi</gatha>
    <gatha type="last">Varamati varadhammaṃ desayī naṃ phaṇīnaṃ;</gatha>
    <hangnum nr="576"/>
    <gatha type="1"> Na bho bho saṃsāre khalu bhavati sāraṃ lavampi</gatha>
    <gatha type="2">Visesā taṃ sītaṃ jalita dahane vijjati kadā,</gatha>
    <gatha type="3">Sadā rāgaṃ rogaṃ byadhati janataṃ nekaduritaṃ</gatha>
    <gatha type="last">Tathāpā’yuṃ pāto ravirabhimukhussāva sadisaṃ;</gatha>
    <hangnum nr="577"/>
    <gatha type="1"> Sarīro’yaṃ battiṃsa vidha kuṇapo sāra rahito</gatha>
    <gatha type="2">Parittaṃ yobbaññaṃ kusuma sadisaṃ niggatasiri,</gatha>
    <gatha type="3">Pahantvā gantabbaṃ bhavaja vibhavaṃ sambhatamidaṃ</gatha>
    <gatha type="last">Athevaṃ sante bho varayati bhavaṃ ko nu hi budho;</gatha>
    <hangnum nr="578"/>
    <gatha type="1"> Palāsī makkhī kodhūpaha mato mānavibhavo</gatha>
    <gatha type="2">Jano’tīto’to bho payati narakaṃ dāruṇataraṃ,</gatha>
    <gatha type="3">Phaṇī majjāro sā guhaka kapayo bhūya bahuso</gatha>
    <gatha type="last">Vadhentaññoññaṃ te nanubhavamidaṃ dukkhama’nisaṃ;</gatha>
    <hangnum nr="579"/>
    <gatha type="1"> Pure kāko’lukā atha vanabhavā phandana isā</gatha>
    <gatha type="2">Karitvā’ṭṭhāne’ghaṃ ciramanubhavuṃ dukkhamanisaṃ,</gatha>
    <gatha type="3">Aho kappaṭṭhantaṃ saratha duritaṃ verajamidaṃ</gatha>
    <gatha type="last">Na hetthassādo bho’ṇumapi kalahe mettima’mataṃ;</gatha>
    <hangnum nr="580"/>
    <gatha type="1"> Balaṃ bālānaṃ bho saka saka vadhāyeva bhavati</gatha>
    <gatha type="2">Atītekā khuddā laṭukikadijā naṭṭhatanayā,</gatha>
    <gatha type="3">Gajaṃ bālaṃ mattaṃ pavidhi na balaṃ hoti saraṇaṃ</gatha>
    <gatha type="last">Athaṭṭhāne kiṃ bho kurutha vīriyaṃ bhuti hananaṃ;</gatha>
    <hangnum nr="581"/>
    <gatha type="1"> Na dukkhaṃ tesaṃ ye vigata kalahā ekamanasā</gatha>
    <gatha type="2">Atīte bho lāpā aghaṭita mānā peyyavacanā,</gatha>
    <gatha type="3">Sukhaṃ vāsaṃ’kāsuṃ yadahani bhavuṃ te’tha vidhurā</gatha>
    <gatha type="last">Vasaṃ vyādhassāguṃ tadahani aho!Medhaga balaṃ;</gatha>
    <hangnum nr="582"/>
    <gatha type="1"> Iti tikhiṇa sudhimā kattumete samagge</gatha>
    <gatha type="2">Avadi pavara dhammaṃ sādhu viññuppasatthaṃ,</gatha>
    <gatha type="3">Atha muditamanā te pīṇitā tassa nāgā</gatha>
    <gatha type="last">Maṇimayama’tulaṃ taṃ āsanaṃ pūjayiṃsu;</gatha>
    <hangnum nr="583"/>
    <gatha type="1"> Atha muni gaganamboruyha bhumippadesaṃ</gatha>
    <gatha type="2">Taruṇa raviva tasmiṃ āsane āsi bhāsaṃ,</gatha>
    <gatha type="3">Atha bhujagagaṇā te dibba khajjādikehi</gatha>
    <gatha type="last">Parivisiya munindaṃ sādhu dhammaṃ suṇiṃsu;</gatha>
    <hangnum nr="584"/>
    <gatha type="1"> Atha jala thalajānaṃ tattha yuddhā’gatānaṃ</gatha>
    <gatha type="2">Agaṇita bhūjagānaṃ’sītikoṭī bhujaṅgā,</gatha>
    <gatha type="3">Vimala saraṇasīle suppatiṭṭhā sutuṭṭhā</gatha>
    <gatha type="last">Akaru’matimuḷāraṃ satthu pūjāvidhānaṃ;</gatha>
    <hangnum nr="585"/>
    <gatha type="1"> Atha mahudara rañgño mātulo nāgarājā</gatha>
    <gatha type="2">Maninayanakanāmo rammakaḷyāṇadesā,</gatha>
    <gatha type="3">Uraga samara hetū āgato nāgadīpaṃ</gatha>
    <gatha type="last">Sugatavara sarīraṃ disva natvālapevaṃ;</gatha>
    <hangnum nr="586"/>
    <gatha type="1"> Yadi sugata! Imaṃ tvaṃ nāgato assa ṭhānaṃ</gatha>
    <gatha type="2">Mayamapagata pāṇā homa jhatvā’ññamaññaṃ,</gatha>
    <gatha type="3">Rudhiravaha vikiṇṇo assa bhumippadeso</gatha>
    <gatha type="last">Pasami dahana dittaṃ ambudeneva taṃ tvaṃ;</gatha>
    <hangnum nr="587"/>
    <gatha type="1"> Mama bhagava! Purāme diṭṭhapubbaṃ tavetaṃ</gatha>
    <gatha type="2">Rucira sirisarīraṃ raṃsijālā’bhikiṇṇaṃ,</gatha>
    <gatha type="3">Api sumadhura dhammaṃ desayante surānaṃ</gatha>
    <gatha type="last">Dasabala sutapubbaṃ ānubhāvañca tuyhaṃ;</gatha>
    <hangnum nr="588"/>
    <gatha type="1"> Ahamasama pure te vissutoyeva dāso</gatha>
    <gatha type="2">Yadi manasi dayā te hoti dāse punā’pi,</gatha>
    <gatha type="3">Pavara ratanadīpe hoti kaḷyāṇigaṅgā</gatha>
    <gatha type="last">Mama vasati tahiṃ taṃ daṭṭhukāmo’bhiyāce;</gatha>
    <hangnum nr="589"/>
    <gatha type="1"> Iti yatipati tassā’rādhanaṃ paggahetvā</gatha>
    <gatha type="2">Saka paricita bhumyā cetiyatthaṃ vidhāya,</gatha>
    <gatha type="3">Maṇimaya paribhuttaṃ āsanaṃ cā’pi tesaṃ</gatha>
    <gatha type="last">Sa sumana taru rājaṃ pūjanatthaṃ vidhāya;</gatha>
    <hangnum nr="590"/>
    <gatha type="1"> Dasabala paribhuttaṃ sabbametaṃ bhujaṅgā</gatha>
    <gatha type="2">Maṇiriva rucīdaṃ te dhātuyoyeva tasmā,</gatha>
    <gatha type="3">Mahatha namatha niccaṃ maṃva saggā’pavaggaṃ</gatha>
    <gatha type="last">Dadati iti ca vatvā ovaditvāna satthā;</gatha>
    <hangnum nr="591"/>
    <gatha type="1"> Nabhatala’mu’pagantvā devanāge mahente</gatha>
    <gatha type="2">Disi disi visaranto nīlapītādi raṃsi,</gatha>
    <gatha type="3">Mana nayana haranto jantunaṃ lokasāro</gatha>
    <gatha type="last">Agami ravi’va khamhā jetanāmaṃ vihāraṃ;</gatha>
    <hangnum nr="592"/>
    <gatha type="1"> Atha manujamarānaṃ nattasiddhādikānaṃ</gatha>
    <gatha type="2">Satata’mamata dhammaṃ desayanto phaṇīnaṃ,</gatha>
    <gatha type="3">Vanabhavana suramme maṅkulavhe naginde</gatha>
    <gatha type="last">Akari muni nivāsaṃ chaṭṭhame hāyanamhi;</gatha>
    <hangnum nr="593"/>
    <gatha type="1"> Surapurupavane’tho pārijātassa mūle</gatha>
    <gatha type="2">Aruṇa mudusilāyaṃ bhāsamāno munindo</gatha>
    <gatha type="3">Sunipuṇa’mabhidhammaṃ desayanto surānaṃ</gatha>
    <gatha type="last">Akari varanivāsaṃ sattame tattha vasse;</gatha>
    <hangnum nr="594"/>
    <gatha type="1"> Atha sukhada munindo jetanāme vihāre</gatha>
    <gatha type="2">Avasi vimalapañño aṭṭhame sāradasmiṃ,</gatha>
    <gatha type="3">Ajara’mamara santiṃ phasamāno paresaṃ</gatha>
    <gatha type="last">Vividha naya vicittaṃ desanaṃ desayanto;</gatha>
    <centered>Iti laṅkāya dutiyāgamanaṃ.</centered>
    <hangnum nr="595"/>
    <gatha type="1"> Evaṃ jino jetavane vasanto</gatha>
    <gatha type="2">Nīssāya sāvatthipuraṃ vihāsi,</gatha>
    <gatha type="3">Sā kidisī āsi purī tadānī</gatha>
    <gatha type="last">Taṃ kīdisaṃ jetavanaṃ vihāraṃ;</gatha>
    <hangnum nr="596"/>
    <gatha type="1"> Bhūmaṅganāyāhita uttamaṅge</gatha>
    <gatha type="2">Bhāsanta nānāratanābhirāmā,</gatha>
    <gatha type="3">Visālamolīva visālabhogā</gatha>
    <gatha type="last">Sā jambudīpamhī babhuva rammā;</gatha>
    <hangnum nr="597"/>
    <gatha type="1"> Sirīnikete sirimāvahantī</gatha>
    <gatha type="2">Virājate yā vasudhā talasmiṃ,</gatha>
    <gatha type="3">Sā devarājassa’marāvatī’va</gatha>
    <gatha type="last">Rañño kuverassa’lakāva rammā;</gatha>
    <hangnum nr="598"/>
    <gatha type="1"> Sā puññapaññālu janādhivutthā</gatha>
    <gatha type="2">Soṇṇādi puṇṇāpanākiṇṇavīthī,</gatha>
    <gatha type="3">Uttuṅga mātaṅga turaṅga raṅgā</gatha>
    <gatha type="last">Sā rājate kañcana mandirālī;</gatha>
    <hangnum nr="599"/>
    <gatha type="1"> Rarāja sā bhāsura rājaputtā</gatha>
    <gatha type="2">Puññaṅganālāsa vilāsayantī,</gatha>
    <gatha type="3">Vedaṅgapāraṅgata vippacārā</gatha>
    <gatha type="last">Dvipañca saddehi ca niccaghosā;</gatha>
    <hangnum nr="600"/>
    <gatha type="1"> Anekasippī sata sampakiṇṇā</gatha>
    <gatha type="2">Nānādisāhā’gata satthavāhā,</gatha>
    <gatha type="3">Pahutakhīṇāsavapādapūtā</gatha>
    <gatha type="last">Babhāsa sā maṅgala mandiraṃ’va;</gatha>
    <hangnum nr="601"/>
    <gatha type="1"> Bhavantare yo cariyaṃ caranto</gatha>
    <gatha type="2">Suvo’panissāya vasaṃ guṇena,</gatha>
    <gatha type="3">Yaññaṅgasākhiṃ matasīnapattaṃ</gatha>
    <gatha type="last">Akā samiddhaṃ phalapallavehi;</gatha>
    <hangnum nr="602"/>
    <gatha type="1"> Idāni patvāna bhavassa antaṃ</gatha>
    <gatha type="2">Nissāya yaṃ so vasate munindo,</gatha>
    <gatha type="3">Tassā guṇaṃ ko hi asesayitvā</gatha>
    <gatha type="last">Katheti sā vassū’pamāya tassā;</gatha>
    <hangnum nr="603"/>
    <gatha type="1"> Tassopakaṭṭhe ratanaṃva’nagghaṃ</gatha>
    <gatha type="2">Manoharo uttamasattasevi,</gatha>
    <gatha type="3">Janānamākakhiṅatado vihāro</gatha>
    <gatha type="last">Babhuva jetādi vanavhayena;</gatha>
    <hangnum nr="604"/>
    <gatha type="1"> Samaphulla puppharasa modita chappadālī</gatha>
    <gatha type="2">Jhaṅkāra nāda parivādita tantinādā,</gatha>
    <gatha type="3">Sammatta’nanta dija kujita gītavantā</gatha>
    <gatha type="last">Tiṭṭhanti yattha taravo naṭakāva chekā;</gatha>
    <hangnum nr="605"/>
    <gatha type="1"> Khīraṇṇavāhariya dhoviya khīranīrā</gatha>
    <gatha type="2">Sosetva sajjhumalaye sasikanti massaṃ</gatha>
    <gatha type="3">Yatthokiritva tanitā viya vālukāyo</gatha>
    <gatha type="last">Sā mālakāvali babhāsa payodadhi’va;</gatha>
    <hangnum nr="606"/>
    <gatha type="1"> Vijjotamāna ratanappamukhānanamhi</gatha>
    <gatha type="2">Sopāna māla padagaṇṭhidujehi hāsaṃ,</gatha>
    <gatha type="3">Katveva devabhavanānamahaṃ virāga</gatha>
    <gatha type="last">Vantī’ti gandhakuṭi yattha pahāsayittha;</gatha>
    <hangnum nr="607"/>
    <gatha type="1"> Kammāra gaggari mukho’pari sampapuṇṇā</gatha>
    <gatha type="2">Aṅgāra kantara viniggata jālakāva,</gatha>
    <gatha type="3">Sambuddhadeha pariniggata raṃsimālā</gatha>
    <gatha type="last">Dāyagga niggata karā visaranti yasmiṃ;</gatha>
    <hangnum nr="608"/>
    <gatha type="1"> Tumhe sarāga janasaṅgamato’ti gītā</gatha>
    <gatha type="2">Dhaññā mayantī vimalehī samaṅgitattā,</gatha>
    <gatha type="3">Tuṭṭhāva hāsa makarā surapādapānaṃ</gatha>
    <gatha type="last">Rājenti yattha yatinissita pādapindā;</gatha>
    <hangnum nr="609"/>
    <gatha type="1"> Punnāga nīpa vakula’jjuna rājarukkha</gatha>
    <gatha type="2">Nāgā’ga cūta yugapattaka campakānaṃ,</gatha>
    <gatha type="3">Pupphābhikiṇṇa dharaṇī ratanehi nānā</gatha>
    <gatha type="last">Pacchanna dibbabhavanaṃ viya bhāti yattha;</gatha>
    <hangnum nr="610"/>
    <gatha type="1"> Brahmāsurāsura naroraga liṅgisiddha</gatha>
    <gatha type="2">Vijjādharādi janatā katavandanehi,</gatha>
    <gatha type="3">Teheva ghuṭṭha thutimaṅgala gītikāhi</gatha>
    <gatha type="last">Yatthopagāna mananettagaṇā mudenti;</gatha>
    <hangnum nr="611"/>
    <gatha type="1"> Nigghositāmala susītala nijjharehi</gatha>
    <gatha type="2">Sammatta nekadija ghuṭṭha jalāsayehi,</gatha>
    <gatha type="3">Kiñjakkha patta parikiṇṇa silātalehi</gatha>
    <gatha type="last">Tussanti yattha satataṃ yatīnaṃ manāti;</gatha>
    <hangnum nr="612"/>
    <gatha type="1"> Yo neka kappa sata sañcita puññarāsi</gatha>
    <gatha type="2">Hitvā’mitaṃ kapilavatthu mahāsirimpi,</gatha>
    <gatha type="3">Āgamma yattha nīrato sugato mahesi</gatha>
    <gatha type="last">Ko tattha bhuti matulaṃ kathiko katheti;</gatha>
    <hangnum nr="613"/>
    <gatha type="1"> Tasmiṃ jino vasati jetavane vihāre</gatha>
    <gatha type="2">Indo yathā rucira nandana kānanamhi,</gatha>
    <gatha type="3">Brahmā’va brahmabhavane sapitāmahehi</gatha>
    <gatha type="last">Tārāvalī parivuto gagane’va vando;</gatha>
    <hangnum nr="614"/>
    <gatha type="1"> Tadāgamma mahānāgo maṇi akkhikanāmako,</gatha>
    <gatha type="last">Laṅkāto jinapādasmiṃ phaṇiṃ pacceda’mabruvi;</gatha>
    <hangnum nr="615"/>
    <gatha type="1"> Sambuddhā dhīra lokasmiṃ lokassatthābhivuddhiyā,</gatha>
    <gatha type="last">Jāyanti sāmi tumhākaṃ dayāyanto’gadhā mayaṃ;</gatha>
    <hangnum nr="616"/>
    <gatha type="1"> Tena me dāsabhutassa saṃsārandugharā thirā,</gatha>
    <gatha type="last">Muttiṃ yadicchase mayhaṃ gahaṇīyaṃ nimantaṇaṃ;</gatha>
    <hangnum nr="617"/>
    <gatha type="1"> Sutvāna taṃ mahānāgo mahānāga nimantaṇaṃ,</gatha>
    <gatha type="last">Paṭiggahesi taṃ tuṇhībhāvena karuṇāya so;</gatha>
    <hangnum nr="618"/>
    <gatha type="1"> Ñatvā taṃ sumano nāgo lahumāgamma sīhalaṃ,</gatha>
    <gatha type="last">Kaḷyāṇāpagapassamhi manonandana bhutale;</gatha>
    <hangnum nr="619"/>
    <gatha type="1"> Sajjhu kambumaṇi mutta pavāla vajirāmaye,</gatha>
    <gatha type="last">Vahārahe mahāthūne ghaṭakādiṃ nidhāpiya;</gatha>
    <hangnum nr="620"/>
    <gatha type="1"> Datvā tulādayo sesa mandiraṅge tatheva ca,</gatha>
    <gatha type="last">Viṭaṅka vyāla sīhādi pantiyo’pi tathevahi;</gatha>
    <hangnum nr="621"/>
    <gatha type="1"> Sātakumhamayā’neka cittehi sādhu cittitaṃ,</gatha>
    <gatha type="last">Nimmāya gopānasiyo pakkhapāse ca kaṇṇikaṃ;</gatha>
    <hangnum nr="622"/>
    <gatha type="1"> Siṅgi nikkhena siṅgañca chadanindamaṇīhi ca,</gatha>
    <gatha type="last">Soṇṇa kiṅkiṇi mālāyo kaṇṇamālā ca māpiya;</gatha>
    <hangnum nr="623"/>
    <gatha type="1"> Cittavitānaṃ bandhitvā muttolambe tahiṃ tahiṃ,</gatha>
    <gatha type="last">Katvāna gandhadāmehi pupphadāmehi saṅkulaṃ;</gatha>
    <hangnum nr="624"/>
    <gatha type="1"> Indanīlamayaṃ bhumi majjhe’naggha mahāsanaṃ,</gatha>
    <gatha type="last">Māpesi parito sesa bhikkhūnañca subhāsane;</gatha>
    <hangnum nr="625"/>
    <gatha type="1"> Ratanehe’vāpassaye vedikā eḷikāmaye,</gatha>
    <gatha type="last">Muttā vāluka saṅkiṇṇaṃ mālakañca manoramaṃ;</gatha>
    <hangnum nr="626"/>
    <gatha type="1"> Satta ratana sambhuta toraṇū’pari toraṇe,</gatha>
    <gatha type="last">Santīra kusumā’kiṇṇa hāṭakādi ghaṭākulaṃ;</gatha>
    <hangnum nr="627"/>
    <gatha type="1"> Neka rāgaddhajākiṇṇa vitāna samalaṅkataṃ,</gatha>
    <gatha type="last">Dīpa dhūpāli saṅkiṇṇa gandhapuppha samākulaṃ;</gatha>
    <hangnum nr="628"/>
    <gatha type="1"> Evamādihi nekehi vaṇṇehi samalaṅkataṃ,</gatha>
    <gatha type="last">Māpetvā maṇḍapaṃ seṭṭhaṃ devamaṇḍapa santibhaṃ;</gatha>
    <hangnum nr="629"/>
    <gatha type="1"> Sīta vāluka sañchannaṃ mudu pādapaṭatthataṃ,</gatha>
    <gatha type="last">Māpetvevaṃ mahāmaggaṃ surañjasa samañjasaṃ;</gatha>
    <hangnum nr="630"/>
    <gatha type="1"> Sañcinitvāna te nāgā khajja bhojja phalāphale,</gatha>
    <gatha type="last">Dibbannapāne pacure paṭimaggaṃ gamuṃ tadā;</gatha>
    <hangnum nr="631"/>
    <gatha type="1"> Tato kāruṇiko nātho bodhito aṭṭhame same,</gatha>
    <gatha type="last">Vesākha puṇṇamāsimhi sannipātiya sāvake;</gatha>
    <hangnum nr="632"/>
    <gatha type="1"> Ethajja bhikkhavo laṅkaṃ nāgānaṃ’nuggahāya bho,</gatha>
    <gatha type="last">Maṇiakkhiko nimantesi pasanno buddhasāsane;</gatha>
    <hangnum nr="633"/>
    <gatha type="1"> Sutvāna vacanaṃ tassa sambuddhassa sirīmato,</gatha>
    <gatha type="last">Assavā pesalā bhikkhū paccassosuṃ samāhitā;</gatha>
    <hangnum nr="634"/>
    <gatha type="1"> Sāriputto tato thero paññāya’gga dhurandharo,</gatha>
    <gatha type="last">Pattacīvaramā’dāya agamā jinu’pantikaṃ;</gatha>
    <hangnum nr="635"/>
    <gatha type="1"> Moggallāno mahāthero dutiyo aggasāvako,</gatha>
    <gatha type="last">Pattacīvaramādāya sopāga jina santikaṃ;</gatha>
    <hangnum nr="636"/>
    <gatha type="1"> Dhūtapāpo dhutaṅgaggo mahākassapa nāmako,</gatha>
    <gatha type="last">Pattacīvaramādāya āgamā jinasantikaṃ;</gatha>
    <hangnum nr="637"/>
    <gatha type="1"> Sāsane vinayañña namaggo’ pālivhayo yata,</gatha>
    <gatha type="last">Pattacīvaramādāya jinantikamu’pāgami;</gatha>
    <hangnum nr="638"/>
    <gatha type="1"> Dibbacakkhūnamaggo yo ruddhapāpāri dappako,</gatha>
    <gatha type="last">Thero’nuruddho varado sopāga munisantikaṃ;</gatha>
    <hangnum nr="639"/>
    <gatha type="1"> Maṇiva kāmado kāmamu’pavāno’ti vissuto,</gatha>
    <gatha type="last">Ñāṇī gaṇī dakkhiṇeyyo theropāga jinantikaṃ;</gatha>
    <hangnum nr="640"/>
    <gatha type="1"> Bakkulo vimalo sīla samādhādi guṇākaro,</gatha>
    <gatha type="last">Āgato saparikkhāro bhikkhūnaṃ samitiṃ tadā;</gatha>
    <hangnum nr="641"/>
    <gatha type="1"> Buddhasāsana dhorayho thero aṅgulimālako,</gatha>
    <gatha type="last">Sahā’gantuṃ munindena sannaddho sahasā gato;</gatha>
    <hangnum nr="642"/>
    <gatha type="1"> Sāsanodaya selagge sūriyo viya bhāti yo,</gatha>
    <gatha type="last">So’yaṃ rāhulathero’pi lahu’gā pitu santikaṃ;</gatha>
    <hangnum nr="643"/>
    <gatha type="1"> Bhaddācāro bhaddiyavho thero bhaddaghaṭo viya,</gatha>
    <gatha type="last">Pākaṭo bhuvane so’pi gato sambuddha santikaṃ;</gatha>
    <hangnum nr="644"/>
    <gatha type="1"> Devaddumo’va lokassa yo dadāti’cchiti’cchitaṃ,</gatha>
    <gatha type="last">Jinorasopi selavho gato sambuddhasantikaṃ;</gatha>
    <hangnum nr="645"/>
    <gatha type="1"> Yāminī sāmiko’vāti bhāti yo sāsanambare,</gatha>
    <gatha type="last">Mahānāma mahāthero sopāga munisantikaṃ;</gatha>
    <hangnum nr="646"/>
    <gatha type="1"> Manosilātalaggamhi jumhamāno’va kesarī,</gatha>
    <gatha type="last">Subhutivha mahāthero buddhupantika māgato;</gatha>
    <hangnum nr="647"/>
    <gatha type="1"> Buddhasāsana chaddanta sarasī sāraso viya,</gatha>
    <gatha type="last">Vissuto tissathero’pi gato bhikkhusamāgamaṃ;</gatha>
    <hangnum nr="648"/>
    <gatha type="1"> Jinasāsana samphullasarasīruha majjhago,</gatha>
    <gatha type="last">Madhubbata nibho rādhathero’pi sahasā gato;</gatha>
    <hangnum nr="649"/>
    <gatha type="1"> Bhagu dabbopa’seno ca koṇḍañña’ssaji sīvali,</gatha>
    <gatha type="last">Ete jinatrajā therā gatāsuṃ munisantikaṃ;</gatha>
    <hangnum nr="650"/>
    <gatha type="1"> Kumārakassapo puṇṇosoṇosobhita revatā,</gatha>
    <gatha type="last">Therāpete abhiññātā gatāsuṃ satthusantikaṃ;</gatha>
    <hangnum nr="651"/>
    <gatha type="1"> Vaṅgīso sāgato nando bhāradvājo gavampati,</gatha>
    <gatha type="last">Pattacīvaramādāya gatāsuṃ jinasantikaṃ;</gatha>
    <hangnum nr="652"/>
    <gatha type="1"> Evamādi mahānāgā pañcasata jinorasā,</gatha>
    <gatha type="last">Samāgañchuṃ sahāgantuṃ muninā lokasāminaṃ;</gatha>
    <hangnum nr="653"/>
    <gatha type="1"> Tato so jagadānando karuṇāyābhirādhito,</gatha>
    <gatha type="last">Meruṃ parikkhipantova anekajjuti vijjuyā;</gatha>
    <hangnum nr="654"/>
    <gatha type="1"> Nivāsetvā suddharaṃsi visarantaravāsakaṃ,</gatha>
    <gatha type="last">Tassūpari jino rattaṃ bandhitvā kāyabandhaṃ;</gatha>
    <hangnum nr="655"/>
    <gatha type="1"> Accuggataṃ mahāthūpaṃ cāru cāmīkarajjutiṃ,</gatha>
    <gatha type="last">Paṭicchādayamānova rattakambala kañcunā;</gatha>
    <hangnum nr="656"/>
    <gatha type="1"> Vaṇṇa nigrodhapakkaṃva surattaṃ paṃsukulikaṃ,</gatha>
    <gatha type="last">Saṅghāṭiyā karitvāna saguṇaṃ uttarīyakaṃ;</gatha>
    <hangnum nr="657"/>
    <gatha type="1"> Hutvāna supaṭicchanto pārupitvāna sādhukaṃ,</gatha>
    <gatha type="last">Pattatthāya pasāresi jālākulakarañjino;</gatha>
    <hangnum nr="658"/>
    <gatha type="1"> Lokanāthappabhāvena tato pattamadhubbato,</gatha>
    <gatha type="last">Pāṇi saroruhassanto sampattosi tamaggahi;</gatha>
    <hangnum nr="659"/>
    <gatha type="1"> Tato sasissako nātho uggantvā gaganaṅganaṃ,</gatha>
    <gatha type="last">Nānāvaṇṇambude tattha maddanto gantumārahabhi;</gatha>
    <hangnum nr="660"/>
    <gatha type="1"> Tato sambuddha dehasmā nikkhantāsuṃ cha raṃsiyo,</gatha>
    <gatha type="last">Hemakaṇṇikato yāta maṇigopānasī yathā;</gatha>
    <hangnum nr="661"/>
    <gatha type="1"> Bāṇindīvara pupphehi meva’kindamaṇihi ca,</gatha>
    <gatha type="last">Chādenti viya nakkhattā nīlaṃ’su munidehato;</gatha>
    <hangnum nr="662"/>
    <gatha type="1"> Campakuddālamālābhī hemacuṇṇambarehi ca,</gatha>
    <gatha type="last">Pūrayanti viyāsaṅga pītaṃsū jinadehato;</gatha>
    <hangnum nr="663"/>
    <gatha type="1"> Bhaṇḍīpupphakadambehi lohitaṅkamaṇihi ca,</gatha>
    <gatha type="last">Lohitābhā papūrenti disā’gā munidehato;</gatha>
    <hangnum nr="664"/>
    <gatha type="1"> Hāra mallika mālāhi somaṃsu phalikādihi,</gatha>
    <gatha type="last">Pūrayanti viyāsaṅga odātā munidehato;</gatha>
    <hangnum nr="665"/>
    <gatha type="1"> Piñjumañjeṭṭharāsīhi padumābhamaṇīhi ca,</gatha>
    <gatha type="last">Disaṃ chādayamānāgā mañjiṭṭhābhā jinaṅgato;</gatha>
    <hangnum nr="666"/>
    <gatha type="1"> Nekindacāpa kiṇṇaṃva divasaṃ ratanutthataṃ,</gatha>
    <gatha type="last">Cittapaṭaṃva muñcantaṃ missābhāgā jinaṅgato;</gatha>
    <hangnum nr="667"/>
    <gatha type="1"> Girikūṭa kūṭāgāra mattā chabbaṇṇa raṃsiyo,</gatha>
    <gatha type="last">Āvelavelā dhāvanti dippamānetaretarā;</gatha>
    <hangnum nr="668"/>
    <gatha type="1"> Gacchamānā’hanitvāna cakkavāḷa siluccaye,</gatha>
    <gatha type="last">Uggantvā parato yantī nīra nijjhara sannībhā;</gatha>
    <hangnum nr="669"/>
    <gatha type="1"> Sammukhe sammukhe tāyo rukkhapabbata ādayo,</gatha>
    <gatha type="last">Kārayantā sakaṃ vaṇṇaṃ dhāvantā’pi ca sindhavo;</gatha>
    <hangnum nr="670"/>
    <gatha type="1"> Uddhamuggataraṃsīhi rañjitā jaladā tadā,</gatha>
    <gatha type="last">Nānāvaṇṇe punevāsi nūtano ravimaṇḍalo;</gatha>
    <hangnum nr="671"/>
    <gatha type="1"> Jinappahā pavāhesu nimuggā devatā gatā,</gatha>
    <gatha type="last">Pūjetuṃva nijattehi nānāvaṇṇā siyuṃ tadā;</gatha>
    <hangnum nr="672"/>
    <gatha type="1"> Paviṭṭhā buddharaṃsīnamantaraṃ devadhītaro,</gatha>
    <gatha type="last">Asañjānīya muyhiṃsu muhuttaṃ attano dhavaṃ;</gatha>
    <hangnum nr="673"/>
    <gatha type="1"> Surā suroraga brahma siddha vijjādharādayo,</gatha>
    <gatha type="last">Cāmaracchattaketuhi pūjayantā jinantvaguṃ;</gatha>
    <hangnum nr="674"/>
    <gatha type="1"> Agghikaṃ pantiyo keci toraṇūpari toraṇe,</gatha>
    <gatha type="last">Ghaṭadīpāliyo tantha karonti abhito’bhito;</gatha>
    <hangnum nr="675"/>
    <gatha type="1"> Pādapaṭe pattharanti vitatvanti vitānake,</gatha>
    <gatha type="last">Tatthūpari anekānī kusumāno’kiranti ca;</gatha>
    <hangnum nr="676"/>
    <gatha type="1"> Katamaṃ devalokannuyāti lokagganāyako,</gatha>
    <gatha type="last">Yāti kiṃ buhmalokannu amhākaṃ bhavanannu kho;</gatha>
    <hangnum nr="677"/>
    <gatha type="1"> Kattha nu kho devadevo kassanuggahabuddhīyā,</gatha>
    <gatha type="last">Yātī’ti kaṅkhitā keci saṃsaranti itocito;</gatha>
    <hangnum nr="678"/>
    <gatha type="1"> Māpetvā abhito magge maṇḍape ratanāmaye,</gatha>
    <gatha type="last">Sayanāsanaṃ paññapetvā kāci tiṭṭhanti devatā;</gatha>
    <hangnum nr="679"/>
    <gatha type="1"> Tahiṃ tahiṃ paṭṭhapentā sudhanta madhurodakaṃ,</gatha>
    <gatha type="last">Yāvamānā jinaṃ keci tiṭṭhanti ca mahanti ca;</gatha>
    <hangnum nr="680"/>
    <gatha type="1"> Evaṃ mahāmahe nātho vattamāne anūpame,</gatha>
    <gatha type="last">Jalaṃ sambuddhasiriyā nūtano sūriyo viya;</gatha>
    <hangnum nr="681"/>
    <gatha type="1"> Brahmasenābhito yāna brahmāvātha sahampati,</gatha>
    <gatha type="last">Surasenābhito yāna sakkova samalaṅkato;</gatha>
    <hangnum nr="682"/>
    <gatha type="1"> Gagālimabhito yāna gahaṅgā maṇi sannibho,</gatha>
    <gatha type="last">Dhataraṭṭhakhagindova haṃsasenāli pubbago;</gatha>
    <hangnum nr="683"/>
    <gatha type="1"> Apeta rāgadosehi vītamohehi sabbaso,</gatha>
    <gatha type="last">Paṭisambhidatta sampatta sāvakehi anuggato;</gatha>
    <hangnum nr="684"/>
    <gatha type="1"> Yesaṃ yesaṃ manasmiṃ yaṃ yamatthi kiñci saṃsayaṃ,</gatha>
    <gatha type="last">Tesaṃ taṃ taṃ paṇudento desanāya sudhāsinaṃ;</gatha>
    <hangnum nr="685"/>
    <gatha type="1"> Tattha tatthānurūpena pāṭihāriya kambunā,</gatha>
    <gatha type="last">Lokassa nayanālī so tosassusu nimujjayaṃ;</gatha>
    <hangnum nr="686"/>
    <gatha type="1"> Sampatto’laṅkataṃ laṅkamathāgu phaṇino tadā,</gatha>
    <gatha type="last">Paṭimaggaṃ karontā te tattha tattha mahāmahaṃ;</gatha>
    <hangnum nr="687"/>
    <gatha type="1"> Uragānamantare devā brahmāsuṃ tesamantare,</gatha>
    <gatha type="last">Evaṃ sammissako loke brahmalokā papūrayi;</gatha>
    <hangnum nr="688"/>
    <gatha type="1"> Ye passanti jinaṃ tattha sasissaṃ siriyā jalaṃ,</gatha>
    <gatha type="last">Suladdhā tehi nettāni tesamakkhīni locanā;</gatha>
    <hangnum nr="689"/>
    <gatha type="1"> Ye suṇanti tadā dhammaṃ dhammissara pabhāvitaṃ,</gatha>
    <gatha type="last">Suladdhā tehi sotāni tesaṃ sotāni sotakā;</gatha>
    <hangnum nr="690"/>
    <gatha type="1"> Ye lapanti tadā buddhaguṇañhi guṇabhūsaṇā,</gatha>
    <gatha type="last">Suladdhā tehi ve jivhā tesaṃ jivhā rasaññakā</gatha>
    <hangnum nr="691"/>
    <gatha type="1"> Ye vandanti jinaṃ yantaṃ sasaṅghaṃ gaganaṅgane,</gatha>
    <gatha type="last">Suladdhā tehi hatthāni tesaṃyeva bhujā bhujā;</gatha>
    <hangnum nr="692"/>
    <gatha type="1"> Tadā tathāgataṃ disvā ye santuṭṭhā tathāgataṃ,</gatha>
    <gatha type="last">Tathāgatānaṃ sabbesaṃ yo toso hotu sabbadā;</gatha>
    <hangnum nr="693"/>
    <gatha type="1"> Gato kalyāṇīyaṃ nātho mahentevaṃ sadevake,</gatha>
    <gatha type="last">Tesaṃ pūjāvidhānaṃ ko mukhenekena bhāsati;</gatha>
    <hangnum nr="694"/>
    <gatha type="1"> Tato gaṅgā manuññañhi sampattaṃ taṃ saputtakaṃ,</gatha>
    <gatha type="last">Taraṅga mudu bāhāhi gahetvā caraṇambuje;</gatha>
    <hangnum nr="695"/>
    <gatha type="1"> Pāde pakkhālayi sammā pheṇa pupphupahārikā,</gatha>
    <gatha type="last">Tato tatotuṃ gaṇhitvā akā dehassanuggahaṃ;</gatha>
    <hangnum nr="696"/>
    <gatha type="1"> Tato so yācito satthā nāgasaṅghehi vandiya,</gatha>
    <gatha type="last">Agamā maṇḍapaṃ rammaṃ manonandanamāvahaṃ;</gatha>
    <hangnum nr="697"/>
    <gatha type="1"> Gantvā maṇḍapa majjhamhi buddhāraha mahāsane,</gatha>
    <gatha type="last">Nisīdobhāsayaṃ āsā ravīva udayāvale;</gatha>
    <hangnum nr="698"/>
    <gatha type="1"> Tato bhikkhu nisīdiṃsu patta pattāsane tadā,</gatha>
    <gatha type="last">Babhāsa maṇḍapaṃ’tīva saraṃva padumākulaṃ;</gatha>
    <hangnum nr="699"/>
    <gatha type="1"> Jananettālino’gamma vasī sommamukhambuje,</gatha>
    <gatha type="last">Patantā kusalāmode gaṇhantā tittino gatā;</gatha>
    <hangnum nr="700"/>
    <gatha type="1"> Tathā sabhikkhukā nāgā munino rūpasāgare,</gatha>
    <gatha type="last">Nettinda maṇināvāhi pāraṃ gantuṃ na te pabhu;</gatha>
    <hangnum nr="701"/>
    <gatha type="1"> Tato sasaṅghaṃ sugataṃ sajano maṇi akkhiko,</gatha>
    <gatha type="last">Sakkaccaṃ sakahatthehi annapānena tappayī;</gatha>
    <hangnum nr="702"/>
    <gatha type="1"> Athonīta pattapāṇima’ccayitvā tathāgataṃ,</gatha>
    <gatha type="last">Bhattininno nimantesi desanatthānumodanaṃ;</gatha>
    <hangnum nr="703"/>
    <gatha type="1"> Tato brahmassaro satthā niccharaṃ brahmaghosanaṃ,</gatha>
    <gatha type="last">Viññāpento jane sabbe sakasaddena desanaṃ;</gatha>
    <hangnum nr="704"/>
    <gatha type="1"> Desesvevaṃ jino dhamma’manilāsanakādinaṃ,</gatha>
    <gatha type="last">Pītipāmojja jananaṃ nibbāṇāmata’māvahaṃ;</gatha>
    <hangnum nr="705"/>
    <gatha type="1"> Bho bho suṇātha bhujagā bhavasāgaramhi</gatha>
    <gatha type="2">Pāpārinakkamakarākula duggamamhi,</gatha>
    <gatha type="3">Maggā janā khalu labhanti kadā patiṭṭhaṃ,</gatha>
    <gatha type="last">Ohāya buddhathirasāratariṃ visālaṃ;</gatha>
    <hangnum nr="706"/>
    <gatha type="1"> Laddhāna dullabhataraṃ munipātubhūta</gatha>
    <gatha type="2">Kālaṃ cirena bhujagā na pamādayittha,</gatha>
    <gatha type="3">Jātī jarā maraṇa dukkha pariddavā ca</gatha>
    <gatha type="last">Saṃsārikassa na tatopa’gatassa hoti;</gatha>
    <hangnum nr="707"/>
    <gatha type="1"> Tāruññamambujasiriṃva parittakālaṃ</gatha>
    <gatha type="2">Pāṇaṃ tusāralava’sārataraṃ janānaṃ,</gatha>
    <gatha type="3">Bhogaṃ dadhāti jaladhimhi taraṅgabhaṅgiṃ</gatha>
    <gatha type="last">Niccaṃ mano dahati sokasikhībhi nānā;</gatha>
    <hangnum nr="708"/>
    <gatha type="1"> Katvāna rāgamisayo’pi khagā dupaññā</gatha>
    <gatha type="2">Thirūpi nārikusumesupi rūpagiddhā,</gatha>
    <gatha type="3">Pattā’nayaṃ khalu pure parihīna jhānā</gatha>
    <gatha type="last">Rūpe na rajjatha tato khalu sādhupaññā;</gatha>
    <hangnum nr="709"/>
    <gatha type="1"> Saddānurāgamanugopi pure sikhaṇḍī</gatha>
    <gatha type="2">Sutvāna mori madhuraṃ giramañjitaṅgo,</gatha>
    <gatha type="3">Vyādhassa hatthamagamāsi bhavesu tasmā</gatha>
    <gatha type="last">Nattheva saddasamadukkhakaraṃ janānaṃ;</gatha>
    <hangnum nr="710"/>
    <gatha type="1"> Ohāya nekakusumesu parāgarāgaṃ</gatha>
    <gatha type="2">Mattebhakumbha magamā madagandhaluddho,</gatha>
    <gatha type="3">Bhiṅgo pabhagga tanuko karikaṇṇatālā</gatha>
    <gatha type="last">Nattheva gandhasadisaṃ tibhavesu pāsaṃ;</gatha>
    <hangnum nr="711"/>
    <gatha type="1"> Gambhīra nīradhibhavo pavurāsano’pi</gatha>
    <gatha type="2">Miccho gilitva balisaṃ rasagedhahetu,</gatha>
    <gatha type="3">Pappoti dukkhamatulaṃ na rasesu sāta</gatha>
    <gatha type="last">Matthiti mantva pajabhātha rasesu gedhaṃ;</gatha>
    <hangnum nr="712"/>
    <gatha type="1"> Bho buhmalokā’gata suddhasatto</gatha>
    <gatha type="2">Buddhattameva niyato api bodhisatto,</gatha>
    <gatha type="3">Thisaṅgamāya parihāyi sarajjato’pi</gatha>
    <gatha type="last">Tasmā hi phassasadiso anayo navatthi;</gatha>
    <hangnum nr="713"/>
    <gatha type="1"> Bheraṇḍa pelaka kapu’ddaka hetuhīna</gatha>
    <gatha type="2">Sattāpi dānaruci dānamaṇippabhāvā,</gatha>
    <gatha type="3">Pattā’pavagga varasārapuraṃ bhujaṅgā</gatha>
    <gatha type="last">Ko nappadāti dhaniko siva’mesamāno;</gatha>
    <hangnum nr="714"/>
    <gatha type="1"> Pāletva sīlama’malaṃ visakaṇṭhikāpi</gatha>
    <gatha type="2">Indassa nandanavane’si piyā mahesī,</gatha>
    <gatha type="3">Tasmā pasatthavibhavaṃ yadi patthayavho</gatha>
    <gatha type="last">Pāletha sīlama’malaṃ khalu jivitaṃ’va;</gatha>
    <hangnum nr="715"/>
    <gatha type="1"> Saggo visāla ratanālaya sampakiṇṇo</gatha>
    <gatha type="2">Sānanda’manda surasundari sundaro so,</gatha>
    <gatha type="3">Phullambujākara vanādihi nandanīyo</gatha>
    <gatha type="last">Tatthāmarā viya’marā’virataṃ ramanti;</gatha>
    <hangnum nr="716"/>
    <gatha type="1"> Tamhāpi bho rucira brahmanikāya bhuti</gatha>
    <gatha type="2">Rammā tatopi mahitaṃ amataṃ variṭṭhaṃ,</gatha>
    <gatha type="3">Tasmāttakāma niratā janatā sapaññā</gatha>
    <gatha type="last">Taṇhakkhayāya satataṃ vīriyaṃ karotha;</gatha>
    <hangnum nr="717"/>
    <gatha type="1"> Evaṃ saddhammamaggaṃ varamati sugato desayi pannagānaṃ</gatha>
    <gatha type="2">Sutvā te sampahaṭṭhā mahamahamakaruṃ nijjarādīhi saddhiṃ,</gatha>
    <gatha type="3">Tesaṃ ve desanāyaṃ suraviṭapi samā sātthikā tattha jātā</gatha>
    <gatha type="last">So nātho tañca dhammaṃ bhagavati tanayā te ca vo pālayantu</gatha>
    <centered>Kalyāṇi desāgamanaṃ.</centered>
    <hangnum nr="718"/>
    <gatha type="1"> Nagādhirāje sumanābhidhāne</gatha>
    <gatha type="2">Vasaṃ sumedho sumanābhidhāno,</gatha>
    <gatha type="3">Devo tadā’gamma sapārisajjo</gatha>
    <gatha type="last">Kalyāṇiyaṃ tattha phaṇīhi saddhiṃ;</gatha>
    <hangnum nr="719"/>
    <gatha type="1"> Datvā’pavaggassa nidānadānaṃ</gatha>
    <gatha type="2">Sutvāna dhammaṃ sutisītibhutaṃ,</gatha>
    <gatha type="3">Pahaṭṭhacitto upagamma buddhaṃ</gatha>
    <gatha type="last">Natvāha evaṃ katapañjalīko;</gatha>
    <hangnum nr="720"/>
    <gatha type="1"> Na ve phaṇīnaṃ napi mānusānaṃ</gatha>
    <gatha type="2">Nānimmisānaṃ na pitāmahānaṃ,</gatha>
    <gatha type="3">Hitattha mevākhila lokanāthā</gatha>
    <gatha type="last">Jāyantī loke karuṇāguṇaggā;</gatha>
    <hangnum nr="721"/>
    <gatha type="1"> Antogadhā nūna mayampi tuyhaṃ</gatha>
    <gatha type="2">Dayāya tasmā phaṇīnaṃ vimesaṃ,</gatha>
    <gatha type="3">Karohi mayhaṃ bhavanamhi dhīra</gatha>
    <gatha type="last">Pādaṃ’sunā’tīva pavittarūpaṃ;</gatha>
    <hangnum nr="722"/>
    <gatha type="1"> Yo’yaṃ nago dissati’to purattha</gatha>
    <gatha type="2">Bhumaṅganā molisiriṃ vahanto,</gatha>
    <gatha type="3">Samantakūṭoti samantacakkhu</gatha>
    <gatha type="last">Jānāti loko vasatiṃ mametaṃ;</gatha>
    <hangnum nr="723"/>
    <gatha type="1"> Yo nīla nānā vanarāji rājito</gatha>
    <gatha type="2">Āsāra dhārā giri nijjharākulo,</gatha>
    <gatha type="3">Āpīta nīlāruṇa pallavāvalī</gatha>
    <gatha type="last">Jimūtakūṭo viya bhāti uggato;</gatha>
    <hangnum nr="724"/>
    <gatha type="1"> Yo sindhuvāriṃ urasā pabhejja</gatha>
    <gatha type="2">Āgamma te pādapaṇāma hetu,</gatha>
    <gatha type="3">Vijjotamāno viyacakkapāṇi</gatha>
    <gatha type="last">Mahāti tuṅgagga dharādharindo;</gatha>
    <hangnum nr="725"/>
    <gatha type="1"> Gaṅgāvadhū kuṭakirīṭadhārī</gatha>
    <gatha type="2">Sāmanta selinda camūpatīko,</gatha>
    <gatha type="3">Yo’yaṃ dharādhāra mahāmahīpo</gatha>
    <gatha type="last">Ra rāja laṅkā nagaraṅgaṇamhi;</gatha>
    <hangnum nr="726"/>
    <gatha type="1"> Pāroha danto citakūṭa kumbho</gatha>
    <gatha type="2">Aneka soṇḍikkha savanti hattho,</gatha>
    <gatha type="3">Yo nijjharāsāra madappavāho</gatha>
    <gatha type="last">Gajorivā’bhāti surādhipassa;</gatha>
    <hangnum nr="727"/>
    <gatha type="1"> Samphūlla pupphatthabakā’napattā</gatha>
    <gatha type="2">Satdhatta rattaṅkuramolimālā,</gatha>
    <gatha type="3">Kantālatā’liṅgita khandhadehā</gatha>
    <gatha type="last">Tiṭṭhanti bhūpāva yahiṃ kujindā;</gatha>
    <hangnum nr="728"/>
    <gatha type="1"> Siddhaṅganā rattapadambujālī</gatha>
    <gatha type="2">Samhinna hatthābharaṇāli yuttā,</gatha>
    <gatha type="3">Kekīkalāpuppala mālamālī</gatha>
    <gatha type="last">Silātalākañja nibhanti yattha;</gatha>
    <hangnum nr="729"/>
    <gatha type="1"> Maṅgura pāṭhīna savaṅka siṅgu</gatha>
    <gatha type="2">Rohicca muñjā?Mara pāvusehi,</gatha>
    <gatha type="3">Kulīranakkāda’nimesakehi</gatha>
    <gatha type="last">Nikīḷītaṃ daddara rattapehi;</gatha>
    <hangnum nr="730"/>
    <gatha type="1"> Niccañhi saṃrāva virācitānaṃ</gatha>
    <gatha type="2">Balāka kādamba kadambakānaṃ,</gatha>
    <gatha type="3">Āpānasālā viya sārasānaṃ</gatha>
    <gatha type="last">Haṃsālinaṃ maṅgala vāsabhūtaṃ;</gatha>
    <hangnum nr="731"/>
    <gatha type="1"> Nirantarāmoda mudāvagehi</gatha>
    <gatha type="2">Suphulla kokāsa’ravindakehi,</gatha>
    <gatha type="3">Sogandhi’kindīvara keravehi</gatha>
    <gatha type="last">Kiñjakkha channaṇṇatalehi cittaṃ;</gatha>
    <hangnum nr="732"/>
    <gatha type="1"> Sītaccha sātodaka sampapuṇṇa</gatha>
    <gatha type="2">Sarojinī laṅkata bhumibhāgo,</gatha>
    <gatha type="3">Yo’yaṃ pure bhāti manuññarūpo</gatha>
    <gatha type="last">Samantakūṭo sa samantakūṭo;</gatha>
    <hangnum nr="733"/>
    <gatha type="1"> Dalita vipinasaṇḍā yattha sele samantā</gatha>
    <gatha type="2">Samupagata janānaṃ cittamāmodayanti,</gatha>
    <gatha type="3">Madhuka vaṭa kareri bodhi jambīra bhalli</gatha>
    <gatha type="last">Khadira’bhaya kadambā phulla sellū palāsā;</gatha>
    <hangnum nr="734"/>
    <gatha type="1"> Paṇasa’mata pilakkhā kaṇhavaṇṭa’kkha ciñcā</gatha>
    <gatha type="2">Labuja badari nīpā phandani’ndīvarāva</gatha>
    <gatha type="3">Makula’sana piyālā gaddabhaṇḍa’jjunā ca</gatha>
    <gatha type="last">Kamuka salla tindu’dumbarambassa’kaṇṇā;</gatha>
    <hangnum nr="735"/>
    <gatha type="1"> Punnāga campaka dumuppala dāḍimā ca</gatha>
    <gatha type="2">Khajjūri tāla girimallika’soka tālā,</gatha>
    <gatha type="3">Hintāla nāga nivulā yugapatta’riṭṭha</gatha>
    <gatha type="last">Setamba eravatakāpi ca ketakā ca</gatha>
    <hangnum nr="736"/>
    <gatha type="1"> Samaphullabhaṇḍi sumana’jjaka yūthikā ca</gatha>
    <gatha type="2">Vāsanti cittaka japā ravimālatī ca,</gatha>
    <gatha type="3">Kundassa’māraka kuraṇḍaka bījapūra</gatha>
    <gatha type="last">Sephālikā ca tiṇasūla samīraṇā ca;</gatha>
    <hangnum nr="737"/>
    <gatha type="1"> Vocu’cju kīcaka haliddi viḷaṅgi bimbi</gatha>
    <gatha type="2">Nīlī vacā’tivisālābu ca nāgavallī,</gatha>
    <gatha type="3">Vallīha sārada’parājitavāru’sīrā</gatha>
    <gatha type="last">Phalādi neka vanarāji virājito so;</gatha>
    <hangnum nr="738"/>
    <gatha type="1"> Tiṭṭhanti keci taravo surabhiṃ kirantā</gatha>
    <gatha type="2">Tattheva keci phalitā madhurapphalāni,</gatha>
    <gatha type="3">Andolitā phalitapallavitā latāyo</gatha>
    <gatha type="last">Sandhārayaṃ viṭapa jattusu bhanti keci;</gatha>
    <hangnum nr="739"/>
    <gatha type="1"> Sāmantage janagaṇe satataṃ dumindā</gatha>
    <gatha type="2">Sampīṇayanti dalitā phalino ca yasmiṃ,</gatha>
    <gatha type="3">Te avhayanti viya locana gocarehi</gatha>
    <gatha type="last">Vāte’ritehi taruṇāruṇa pallavehi;</gatha>
    <hangnum nr="740"/>
    <gatha type="1"> Tasmiṃ vane vanasurā nijavasundarīhi</gatha>
    <gatha type="2">Ramme silātaladahe sikatātale ca,</gatha>
    <gatha type="3">Naccanti tanti turiyāni ca vādayanti</gatha>
    <gatha type="last">Gāyanti mālabharino satataṃ patītā;</gatha>
    <hangnum nr="741"/>
    <gatha type="1"> Siddhā ca siddhavanitā hi tahiṃ tahiṃ te</gatha>
    <gatha type="2">Dibbanti pupphaphala pattarasāhinandi,</gatha>
    <gatha type="3">Acchanti tattha giripādapa rāmaṇeyye</gatha>
    <gatha type="last">Yogehi saṅgata manā bahitāpasāpi;</gatha>
    <hangnum nr="742"/>
    <gatha type="1"> Tasmiṃ vane hariṇa rohita puṇḍarīka</gatha>
    <gatha type="2">Gokaṇṇa salla sasa jambuka sūkarā ca,</gatha>
    <gatha type="3">Sākhāmige’ṇivaga babbu rurū kuruṅga</gatha>
    <gatha type="last">Godhā’khu pampaka kapī gavayā ca’nekā;</gatha>
    <hangnum nr="743"/>
    <gatha type="1"> Te vagga vagga carino hayamārakādī</gatha>
    <gatha type="2">Nānā catuppadagaṇā muditā vasanti,</gatha>
    <gatha type="3">Pakkhīpi kosiya kapotaka nīlagīva</gatha>
    <gatha type="last">Dhaṅkā’ṭa lāpa parapuṭṭha madhubbatāva;</gatha>
    <hangnum nr="744"/>
    <gatha type="1"> Nijjivha dindiha cakoraka sāḷikā ca</gatha>
    <gatha type="2">Cakkavha kīra kurarā kulalā ca kaṅkā,</gatha>
    <gatha type="3">Citracchadā madhura kūjaka nekapakkhī</gatha>
    <gatha type="last">Saṅgamma yattha nivasanti manuññarūpā;</gatha>
    <hangnum nr="745"/>
    <gatha type="1"> Tesaṃ vanantamatha nāṭakamaṇḍalā’ca</gatha>
    <gatha type="2">Gītālayaṃ viya ahosi ca gāyakānaṃ,</gatha>
    <gatha type="3">Āpānabhumi sadisaṃ migapakkhikānaṃ</gatha>
    <gatha type="last">Niccussavaṃ ratikaraṃ nayanābhirāmaṃ;</gatha>
    <hangnum nr="746"/>
    <gatha type="1"> Evaṃ vidho vipinarāji virājitehi</gatha>
    <gatha type="2">Kūṭehi nekasura sundari maṇḍitehi,</gatha>
    <gatha type="3">Atyucca nīlasikhigīva samāna vaṇṇo</gatha>
    <gatha type="last">Eso samantagiri me vasatī muninda;</gatha>
    <hangnum nr="747"/>
    <gatha type="1"> Evaṃ patīta manaso sumanābhidhāno</gatha>
    <gatha type="2">Vatvāna natvamasamaṃ gamanopayuttaṃ,</gatha>
    <gatha type="3">Kāsātha sopi muni tassa vacaṃ paṭicca</gatha>
    <gatha type="last">Sabbhikkhu nikkhami jino gaganāyanamhi;</gatha>
    <hangnum nr="748"/>
    <gatha type="1"> Niccetanāpi giripādapa ādayopi</gatha>
    <gatha type="2">Nāgā supaṇṇa miga pakkhika hetukāpi,</gatha>
    <gatha type="3">Vijjādharāmara’surā caturāṇanāpi</gatha>
    <gatha type="last">Saṅgamma’kaṃsu sumanā mahamabbhutaṃ te;</gatha>
    <hangnum nr="749"/>
    <gatha type="1"> Muninde payante samiddhaṃ tilokaṃ</gatha>
    <gatha type="2">Girindābhinandā dumindā pabuddhā,</gatha>
    <gatha type="3">Migindā sutuṭṭhā khagindā sughuṭṭhā</gatha>
    <gatha type="last">Pavuṭṭho mahindo paṇaṭṭho nidāgho;</gatha>
    <hangnum nr="750"/>
    <gatha type="1"> Gacchante gaganāyanena sugate bhānu’si santo tadā</gatha>
    <gatha type="2">Vāresuṃ sūriyātapañca jaladā siñjiṃsu bhumyā jalaṃ,</gatha>
    <gatha type="3">Mandāmanda sugandha muddha pavano pāpeti sitaṃ sukhaṃ,</gatha>
    <gatha type="last">Devādi dhaja chatta cāmarakarā pūjenti mānenti ca;</gatha>
    <hangnum nr="751"/>
    <gatha type="1"> Sannīra hintāla’ga sindi pūga</gatha>
    <gatha type="2">Tālambasālādi mahīruhitdā,</gatha>
    <gatha type="3">Tiṭṭhanti te cāmarahatthakā’va</gatha>
    <gatha type="last">Pupphehi channo gaganaṅganopi;</gatha>
    <hangnum nr="752"/>
    <gatha type="1"> Anena vidhinā jagadeka nātho</gatha>
    <gatha type="2">Pavattamānesu mahāmahesu,</gatha>
    <gatha type="3">Disañca vidisaṃ paripūrayanto</gatha>
    <gatha type="last">Jabbaṇṇaraṃsīhi agā nagindaṃ;</gatha>
    <hangnum nr="753"/>
    <gatha type="1"> Tasmiṃ samantanagamuddhani lokanātho</gatha>
    <gatha type="2">Chabbaṇṇaraṃsi nikaraṃ disi pattharanto,</gatha>
    <gatha type="3">Bhikkhūhi so parivuto parasāgarantaṃ</gatha>
    <gatha type="last">Olokayaṃ ṭhitimakāsi aanomavaṇṇo;</gatha>
    <hangnum nr="754"/>
    <gatha type="1"> Laṅkāvadhū sumanakūṭa kirīṭa kūṭaṃ</gatha>
    <gatha type="2">Sajjesi’naggha jana rāja maṇī mahanto,</gatha>
    <gatha type="3">Icchatthadaṃ sivadamappaṭimaṃ tiloke</gatha>
    <gatha type="last">Taṃ’dāni bho bhajatha sevatha sabbakālaṃ;</gatha>
    <hangnum nr="755"/>
    <gatha type="1"> Kāsuṃ tadā suravarā surasundarīhi</gatha>
    <gatha type="2">Laṅkāya selasikharesu mahāsamajjaṃ,</gatha>
    <gatha type="3">Vajjiṃsu bheri vikatī sayameva sabbā</gatha>
    <gatha type="last">Bhassiṃsu dibbakusumābharaṇā nabhamhā;</gatha>
    <hangnum nr="756"/>
    <gatha type="1"> Laṅkambaraṃ nikhilamāsi ca chattachattaṃ</gatha>
    <gatha type="2">Nānā virāga dhaja ketu samākulañca,</gatha>
    <gatha type="3">Nānāsugandha kusumādi disantarālaṃ,</gatha>
    <gatha type="last">Nānagghikāvali virājita mantaḷikkhaṃ;</gatha>
    <hangnum nr="757"/>
    <gatha type="1"> Tasmiṃ dine’si ratanaṃ maṇitoraṇehi</gatha>
    <gatha type="2">Dīpāli puṇṇaghaṭapantīhi dassanīyaṃ,</gatha>
    <gatha type="3">Sambuddha dehaparitogata chappabhāhi</gatha>
    <gatha type="last">Rattaṃ nabhāvani carācara sabbadabbaṃ;</gatha>
    <hangnum nr="758"/>
    <gatha type="1"> Mālāvataṃsa samakā girayo samantā</gatha>
    <gatha type="2">Hutvā namanti ca bhamanti sacetanā’va,</gatha>
    <gatha type="3">Sabbepi tattha taravoca latādayo ca</gatha>
    <gatha type="last">Naccanti dibbanaṭakā viya onataggā;</gatha>
    <hangnum nr="759"/>
    <gatha type="1"> Evaṃ tadā mahata vimhaya pāṭihere</gatha>
    <gatha type="2">Buddhānubhāva janite idha vattamāne,</gatha>
    <gatha type="3">Tatvāna dhīracaraṇaṃ samano sudhāsī</gatha>
    <gatha type="last">Evaṃ vadī parama pitimano udaggo;</gatha>
    <hangnum nr="760"/>
    <gatha type="1"> Ye te mudu komala rattapādā</gatha>
    <gatha type="2">Suratta phullamburuhopamānā,</gatha>
    <gatha type="3">Vaṭṭānupubbāyata aṅgulikā</gatha>
    <gatha type="last">Sutambatuṅgagga nakhāvalīkā;</gatha>
    <hangnum nr="761"/>
    <gatha type="1"> Suvaṇṇakummu’nnata pādapiṭṭhi</gatha>
    <gatha type="2">Niguḷha gopphāyata paṇhibhāgā</gatha>
    <gatha type="3">Samacchamāyaṃ sakalaṃ patiṭṭhitā</gatha>
    <gatha type="last">Na limpate succhavitā rajādi;</gatha>
    <hangnum nr="762"/>
    <gatha type="1"> Sammatta hatthosabha haṃsa sīha</gatha>
    <gatha type="2">Samāna līlāya yahiṃ payāti,</gatha>
    <gatha type="3">Ninnunnatā bheritalā’va bhumi</gatha>
    <gatha type="last">Hotātha pupphādi sumaṇḍitā ca;</gatha>
    <hangnum nr="763"/>
    <gatha type="1"> Apenti maggā sayameva khāṇu</gatha>
    <gatha type="2">Sakaṇṭamūlā kaṭhalā ca sabbe,</gatha>
    <gatha type="3">Gambhīra nīrāpaga paṅkaduggā</gatha>
    <gatha type="last">Hitvā sabhāvaṃ ramaṇīyamenti;</gatha>
    <hangnum nr="764"/>
    <gatha type="1"> Vajanti bhumiṃ girayo purattha</gatha>
    <gatha type="2">Pasārite pādavare jinassa,</gatha>
    <gatha type="3">Nibbāti aggī narakodarepi</gatha>
    <gatha type="last">Gaṇhanti pāde padumādayo ca;</gatha>
    <hangnum nr="765"/>
    <gatha type="1"> Idañhi te pādatale yatīsa</gatha>
    <gatha type="2">Sanābhi nemi ghaṭikāvalīhi,</gatha>
    <gatha type="3">Susaṇṭhitaṃ cā’rasahassavantaṃ</gatha>
    <gatha type="last">Sandissate cakkavaraṃ mahantaṃ;</gatha>
    <hangnum nr="766"/>
    <gatha type="1"> Tameva cakkaṃ parivārayitvā</gatha>
    <gatha type="2">Sirivaccha sovatthi’vataṃsakā ca,</gatha>
    <gatha type="3">Pāsāda bhadrāsana puṇṇapāti</gatha>
    <gatha type="last">Sitātapattāsi mayūrahatthā;</gatha>
    <hangnum nr="767"/>
    <gatha type="1"> Nīlādibhedā kamaluppalā ca</gatha>
    <gatha type="2">Sameru sattaddi mahāsamuddā,</gatha>
    <gatha type="3">Sattāpagā satta mahāsarā ca</gatha>
    <gatha type="last">Himālayo cakkavāḷaddiko ca;</gatha>
    <hangnum nr="768"/>
    <gatha type="1"> Candakkatārā ca chadevalokā</gatha>
    <gatha type="2">Pitāmahāvāsa manussalokaṃ,</gatha>
    <gatha type="3">Suvaṇṇa nāvā sivikā ca saṅkhaṃ</gatha>
    <gatha type="last">Kelāsaselaṃ dhajatoraṇā ca;</gatha>
    <hangnum nr="769"/>
    <gatha type="1"> Cintāmaṇuṇhīsa savaccha dhenū</gatha>
    <gatha type="2">Mīnadvayaṃ cakkavatti saseno,</gatha>
    <gatha type="3">Sīha’ssa mātaṅga viyaggharājā</gatha>
    <gatha type="last">Haṃsosabho kimpuriso mayūro;</gatha>
    <hangnum nr="770"/>
    <gatha type="1"> Koñcā ca erāvaṇa hatthirājā</gatha>
    <gatha type="2">Sacakkavākā makarādayo ca,</gatha>
    <gatha type="3">Nānā mahāmaṅgala lakkhaṇā te</gatha>
    <gatha type="last">Virocamānā vilasanti niccaṃ;</gatha>
    <hangnum nr="771"/>
    <gatha type="1"> Jātakkhaṇe yassa mahiṃ pabhejja</gatha>
    <gatha type="2">Visāla sattuddaya paṅkajāni,</gatha>
    <gatha type="3">Paṭiggahesuṃ caraṇāni yāni</gatha>
    <gatha type="last">Te tānimānacchariyāni loke;</gatha>
    <hangnum nr="772"/>
    <gatha type="1"> Vandāpanatthāyu’panītakāle</gatha>
    <gatha type="2">Pitūhi te devala tāpasindaṃ,</gatha>
    <gatha type="3">Pādāni gantvāna jaṭāsu tassa</gatha>
    <gatha type="last">Āsuṃ tave’taṅghiyugaṃ aho bho;</gatha>
    <hangnum nr="773"/>
    <gatha type="1"> Suddhodanavhassa narādhipassa</gatha>
    <gatha type="2">Santosa toyehi papūritassa,</gatha>
    <gatha type="3">Siro visuddhambu ruhākarassa</gatha>
    <gatha type="last">Saroru hāsuṃ caraṇāni tuyhaṃ;</gatha>
    <hangnum nr="774"/>
    <gatha type="1"> Ye caṅkame caṅkamaṇāvasāne</gatha>
    <gatha type="2">Onamma merūdaya pabbaniṇdā,</gatha>
    <gatha type="3">Paṭiggahesuṃ caraṇāni yāni</gatha>
    <gatha type="last">Te tānimā’nacchariyāni loke;</gatha>
    <hangnum nr="775"/>
    <gatha type="1"> Yaṃ vandamāno tidivādhipo so</gatha>
    <gatha type="2">Yassānubhāvena gatāyukopi,</gatha>
    <gatha type="3">Sakiyaṭhāne’sinapunāpi te’vaṃ</gatha>
    <gatha type="last">Pādambujaṃ dhīra!Mahānubhāvaṃ;</gatha>
    <hangnum nr="776"/>
    <gatha type="1"> Dehīnamaggopi nisākarāri</gatha>
    <gatha type="2">Mānunnato so sayitassa tuyhaṃ,</gatha>
    <gatha type="3">Pādassa antampi na sakkhi daṭṭhuṃ</gatha>
    <gatha type="last">Acchera rūpaṃ idamaṅghikañjaṃ;</gatha>
    <hangnum nr="777"/>
    <gatha type="1"> Gaṅgāya gaṅgāpati sannidhāne</gatha>
    <gatha type="2">Tīre tadā nammada jimhagassa,</gatha>
    <gatha type="3">Pādassa lañchaṃ akarī muninda</gatha>
    <gatha type="last">Mayhaṃ’pi hotaṃ karuṇā tavesā;</gatha>
    <hangnum nr="778"/>
    <gatha type="1"> Ārādhito saccaka tāpasena</gatha>
    <gatha type="2">Akā tuvaṃ saccaka baddhasele,</gatha>
    <gatha type="3">Pādassa lañchaṃ jagato hitāya</gatha>
    <gatha type="last">Mayhampi hotaṃ tamanuggahante;</gatha>
    <hangnum nr="779"/>
    <gatha type="1"> Sutvāna nātho girametamassa</gatha>
    <gatha type="2">Passaṃ mahābhuti’manāgatesu,</gatha>
    <gatha type="3">Lokassa lokehi mahīya māno</gatha>
    <gatha type="last">Akāsi vāmena padena lañchaṃ;</gatha>
    <hangnum nr="780"/>
    <gatha type="1"> Sambodhito aṭṭhama sāradasmiṃ</gatha>
    <gatha type="2">Vesākhamāse muṇi puṇṇamāyaṃ,</gatha>
    <gatha type="3">Pādassa’bhiññāṇamakā’paraṇhe</gatha>
    <gatha type="last">Sadevake sassamaṇe mahente;</gatha>
    <hangnum nr="781"/>
    <gatha type="1"> Pataṅakgikā sitthaka matthakamhi</gatha>
    <gatha type="2">Yathaṅkitā khattiya muddikāya,</gatha>
    <gatha type="3">Āseva’mevaṃ jinapādalañchaṃ</gatha>
    <gatha type="last">Samantakūṭamhi namassanīyaṃ;</gatha>
    <hangnum nr="782"/>
    <gatha type="1"> Akālamegho ca tato pavassi</gatha>
    <gatha type="2">Vassiṃsu nānāratanāni khamhā,</gatha>
    <gatha type="3">Tathā parito kusumambarāni</gatha>
    <gatha type="last">Suvaṇṇacuṇṇāni jinekavaṇṇā;</gatha>
    <hangnum nr="783"/>
    <gatha type="1"> Tato’pagantvā sugatebhagāmī</gatha>
    <gatha type="2">Tasmiṃ nitambe girigabbharāyaṃ,</gatha>
    <gatha type="3">Divāvihārāya nisīdi yattha</gatha>
    <gatha type="last">Supākaṭaṃ taṃ bhagavāguhā’ti;</gatha>
    <hangnum nr="784"/>
    <gatha type="1"> Tatorahantā sugatorasā te</gatha>
    <gatha type="2">Gandhādinā sādhu mahetva sabbe,</gatha>
    <gatha type="3">Vanditva katvāna padakkhiṇantaṃ</gatha>
    <gatha type="last">Tahaṃ tahaṃ’kaṃsu divāvihāraṃ;</gatha>
    <hangnum nr="785"/>
    <gatha type="1"> Lataṅganāyo viṭapīdhavāna</gatha>
    <gatha type="2">Mālamba sākhāputhulaṃ’sapasse,</gatha>
    <gatha type="3">Suphulla namañjūkara mañjarīhi</gatha>
    <gatha type="last">Namassamānā’va sadonataggā;</gatha>
    <hangnum nr="786"/>
    <gatha type="1"> Tiṭṭhanti rukkhā naṭakā’va tattha</gatha>
    <gatha type="2">Suphulla sākhākara’mukkhipitvā,</gatha>
    <gatha type="3">Namassamānā viya onataggā</gatha>
    <gatha type="last">Vattanti mānacchariyāni niccaṃ;</gatha>
    <hangnum nr="787"/>
    <gatha type="1"> Tatheva uccāvaca pabbatā ca</gatha>
    <gatha type="2">Namassamānā viya pādalañchaṃ,</gatha>
    <gatha type="3">Tiṭṭhanti ninnagga sikhā samantā</gatha>
    <gatha type="last">Idampi niccababhutameva tattha;</gatha>
    <hangnum nr="788"/>
    <gatha type="1"> Tasmiṃ nage pādavaraṅkitasmiṃ</gatha>
    <gatha type="2">Khalamaṇḍalokāsa padesamatte,</gatha>
    <gatha type="3">Samosarante bahuke janepi</gatha>
    <gatha type="last">Hoteva okāsama,ho padaṅkaṃ;</gatha>
    <hangnum nr="789"/>
    <gatha type="1"> Samosaritvāna mahetva satte</gatha>
    <gatha type="2">Nikkhantamatte jaladā samecca,</gatha>
    <gatha type="3">Sodhenti māla’mbuvahehi sādhu</gatha>
    <gatha type="last">Idampi niccabbhutameva tattha;</gatha>
    <hangnum nr="790"/>
    <gatha type="1"> Pādena phuṭṭhassa silātalassa</gatha>
    <gatha type="2">Etādisānacchariyāni honti,</gatha>
    <gatha type="3">Lokekanāthassa anāsavassa</gatha>
    <gatha type="last">Mahabbhutaṃ konu kathaṃ bhaṇeyya;</gatha>
    <hangnum nr="791"/>
    <gatha type="1"> Divāvihāraṃ bhagavā sasaṅgho</gatha>
    <gatha type="2">Katvāna tasmiṃ pana kiñcikālaṃ,</gatha>
    <gatha type="3">Mahīyamānesu sadevakesu</gatha>
    <gatha type="last">Tato gato rohaṇamambaramhā;</gatha>
    <hangnum nr="792"/>
    <gatha type="1"> Tasmiṃ sasaṅgho muni dīghavāpiyaṃ</gatha>
    <gatha type="2">Thūpassa ṭhāne paramāya bhumiyā,</gatha>
    <gatha type="3">Garuṃ karonto pana taṃ mahītalaṃ</gatha>
    <gatha type="last">Nirodhabhāvena nisīdi satrajo;</gatha>
    <hangnum nr="793"/>
    <gatha type="1"> Tato’nurādhaṃ bhagavā nabhamhā</gatha>
    <gatha type="2">Gantvāna bodhiṭṭhitabhumiyā ca,</gatha>
    <gatha type="3">Ṭhāne mahāmaṅgalacetiyassa</gatha>
    <gatha type="last">Tatheva akkhantinahitassa ṭhāne;</gatha>
    <hangnum nr="794"/>
    <gatha type="1"> Nisīdi patvāna nirādhapītiṃ</gatha>
    <gatha type="2">Sasāvako pekkhama’nāgataddhaṃ,</gatha>
    <gatha type="3">Patiṭṭhitā me pana bodhidhātu</gatha>
    <gatha type="last">Karonti loke’ti janassa vuddhiṃ;</gatha>
    <hangnum nr="795"/>
    <gatha type="1"> Vuṭṭhāya tuṭṭho bhagavā nirodhā</gatha>
    <gatha type="2">Gato silāthūpavarassa ṭhānaṃ,</gatha>
    <gatha type="3">Ṭhito tahiṃ dhammamathuddisitvā</gatha>
    <gatha type="last">Gato nabhā jetavanaṃ surammaṃ;</gatha>
    <hangnum nr="796"/>
    <gatha type="1"> Evaṃ so dhammarājā janahitavihito vīta dosārivaggo</gatha>
    <gatha type="2">Laṅkārāmāya ramme sumanagirisire’kāsi yaṃ pādalañchaṃ</gatha>
    <gatha type="3">Taṃ vo saggā’pavaggaṃ dadati munisamaṃ citta matte pasanne</gatha>
    <gatha type="last">Tasmā bho!Bho! Pahaṭṭhā namatha mahatha taṃ sādhu sādhuppasatthaṃ;</gatha>
    <centered>Iti samantakūṭa vaṇṇanā niṭṭhitā.</centered>
    <centered>Grantha samāptiya.</centered>
    <hangnum nr="1"/>
    <gatha type="1"> Anantarā samattāyaṃ sumaṇaddisu vaṇṇanā,</gatha>
    <gatha type="last">Tatheva sādhū saṅakappā khippaṃ pappontu pāṇinaṃ;</gatha>
    <hangnum nr="2"/>
    <gatha type="1"> Yo yācito’raññavāsī guṇādhāra sudhīmatā,</gatha>
    <gatha type="last">Rāhulattheranāmena vissutena mahītale;</gatha>
    <hangnum nr="3"/>
    <gatha type="1"> Bhuvanodaramhi paññāto ravīvambara maṇḍale,</gatha>
    <gatha type="last">Araññaratanānanda mahāthero mahāgaṇī;</gatha>
    <hangnum nr="4"/>
    <gatha type="1"> Jīvitaṃ viya yo satthusāsanassa mahākavī,</gatha>
    <gatha type="last">Sāro suppaṭipattīsu satthasāgara pārago;</gatha>
    <hangnum nr="5"/>
    <gatha type="1"> Tassa sisso’si yo vippagāma vaṃseka ketuko</gatha>
    <gatha type="last">Ñātāgamo’raññavāsī sīlādi guṇabhūsaṇo;</gatha>
    <hangnum nr="6"/>
    <gatha type="1"> Yo’kā sīhalabhāsāya sīhalaṃ saddalakkhaṇaṃ,</gatha>
    <gatha type="last">Tena vedehatherena katāyampiyasīlinā;</gatha>
    <centered>Siddhiratthu.</centered>
  </text>
</tree>
