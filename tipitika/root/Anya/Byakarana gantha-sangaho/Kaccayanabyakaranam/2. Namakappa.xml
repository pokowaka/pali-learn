<?xml version='1.0' encoding='UTF-8'?>
<tree text="2. N&#x101;makappa" target="text">
  <text>
    <subhead>Paṭhamakaṇḍa</subhead>
    <paragraph nr="52">, 60Jinavacanayuttaṃhi.</paragraph>
    <paragraph>‘‘Jinavacanayuttaṃ hi’’ iccetaṃ adhikāratthaṃ veditabbaṃ.</paragraph>
    <paragraph nr="53">, 61Liṅgañca nippajjate.</paragraph>
    <paragraph>Yathā yathā jinavacanayuttaṃ hi liṅgaṃ, tathā tathā idha liṅgañca nippajjate.</paragraph>
    <paragraph>Taṃ yathā? Eso no satthā, brahmā attā, sakhā, rājā.</paragraph>
    <paragraph nr="54">, 62Tato ca vibhattiyo.</paragraph>
    <paragraph>Tato jinavacanayuttehi liṅgehi vibhattiyo parā honti.</paragraph>
    <paragraph nr="55">, 63Si yo, aṃ yo, nā hi, sa naṃ, smā hi, sa naṃ, smiṃ su.</paragraph>
    <paragraph>Kā ca pana tāyo vibhattiyo? Si, yo iti paṭhamā, aṃ, yoiti dutiyā, nā hi iti tatiyā, sa, naṃiti catutthī, smā, hi iti pañcamī, sa, naṃ iti chaṭṭhī, smiṃ, su iti sattamī.</paragraph>
    <paragraph>Vibhattiiccanena  kvattho? Amhassa mamaṃ savibhattissa se.</paragraph>
    <paragraph nr="56">, 64Tadanuparodhena.</paragraph>
    <paragraph>Yathā yathā tesaṃ jinavacanānaṃ anuparodho. Tathā tathā idha liṅgañca nippajjate.</paragraph>
    <paragraph nr="57">, 71Ālapane si ga sañño.</paragraph>
    <paragraph>Ālapanatthe si gasañño hoti.</paragraph>
    <paragraph>Bhoti ayye, bhoti kaññe, bhoti kharādiye.</paragraph>
    <paragraph>Ālapaneti kimatthaṃ? Sā ayyā.</paragraph>
    <paragraph>Sīti kimatthaṃ? Bhotiyo ayyāyo.</paragraph>
    <paragraph>Gaiccanena kvattho? Ghate ca.</paragraph>
    <paragraph nr="58">, 29Ivaṇṇuvaṇṇā jhalā.</paragraph>
    <paragraph>Ivaṇṇuvaṇṇāiccete jhalasaññā honti yathāsaṅkhyaṃ.</paragraph>
    <paragraph>Isino , aggino, gahapatino, daṇḍino. Setuno, ketuno, bhikkhuno. Sayambhuno, abhibhuno.</paragraph>
    <paragraph>Jhalaiccanena kvattho? Jhalato sassa no vā.</paragraph>
    <paragraph nr="59">, 182Te itthikhyā po.</paragraph>
    <paragraph>Te ivaṇṇuvaṇṇā yadā itthikhyā, tadā pasaññā honti.</paragraph>
    <paragraph>Rattiyā, itthiyā, dhenuyā, vadhuyā.</paragraph>
    <paragraph>Itthikhyāti kimatthaṃ? Isinā, bhikkhunā.</paragraph>
    <paragraph>Saiccanena  kvattho? Pato yā.</paragraph>
    <paragraph nr="60">, 177Ā gho.</paragraph>
    <paragraph>Ākāro yadā itthikhyo, tadā ghasañño hoti.</paragraph>
    <paragraph>Saddhāya, kaññāya, vīṇāya, gaṅgāya, disāya sālāya, mālāya, tulāya, dolāya, pabhāya, sobhāya, paññāya, karuṇāya nāvāya, kapālikāya.</paragraph>
    <paragraph>Āti kimatthaṃ? Rattiyā, itthiyā.</paragraph>
    <paragraph>Itthikhyoti kimatthaṃ? Satthārā desito ayaṃ dhammo.</paragraph>
    <paragraph>Ghaiccanena kvattho? Ghato nādīnaṃ.</paragraph>
    <paragraph nr="61">, 86Sāgamo se.</paragraph>
    <paragraph>Sakārāgamo hoti se vibhattimhi.</paragraph>
    <paragraph>Purisassa, aggissa, isissa, daṇḍissa, bhikkhussa, sayambhussa, abhibhussa.</paragraph>
    <paragraph>Seti kimattaṃ? Purisasmiṃ.</paragraph>
    <paragraph nr="62">, 206Saṃsāsvekavacanesu ca.</paragraph>
    <paragraph>Saṃsāsu ekavacanesu vibhattādesesu sakārāgamo hoti.</paragraph>
    <paragraph>Etissaṃ, etissā imissaṃ, imissā, tissaṃ, tissā,</paragraph>
    <paragraph>Tassaṃ tassā, yassaṃ, yassā, amussaṃ, amussā.</paragraph>
    <paragraph>Saṃsāsvīti kimatthaṃ? Agginā, pāṇinā.</paragraph>
    <paragraph>Ekavacanesvīti kimatthaṃ? Tāsaṃ, sabbāsaṃ.</paragraph>
    <paragraph>Vibhattādesesvīti kimatthaṃ? Manasā, vacasā, thāmasā.</paragraph>
    <paragraph nr="63">, 217Etimāsami.</paragraph>
    <paragraph>Etāimāiccetesamanto saro ikāro hoti saṃsāsu ekavacanesu vibhattādesesu.</paragraph>
    <paragraph>Etissaṃ, etissā, imissaṃ, imissā.</paragraph>
    <paragraph>Saṃsāsvīti  kimatthaṃ? Etāya, imāya.</paragraph>
    <paragraph>Ekavacanesvīti kimatthaṃ? Etāsaṃ, imāsaṃ.</paragraph>
    <paragraph nr="64">, 216Tassā vā.</paragraph>
    <paragraph>Tassā itthiyaṃ vattamānassa antassa ākārassa ikāro hoti vā saṃsāsu ekavacanesu vibhattādesesu.</paragraph>
    <paragraph>Tissaṃ, tissā, tassaṃ, tassā.</paragraph>
    <paragraph nr="65">, 215Tato sassa ssāya.</paragraph>
    <paragraph>Tato tā etā imāto sassa vibhattissa ssāyādeso hoti vā.</paragraph>
    <paragraph>Tissāya, etissāya, imissāya.</paragraph>
    <paragraph>Vāti kimatthaṃ? Tissā, etissā, imissā.</paragraph>
    <paragraph nr="66">, 205Gho rassaṃ.</paragraph>
    <paragraph>Gho rassamāpajjate saṃsāsu ekavacanesu vibhattādesesu.</paragraph>
    <paragraph>Tassaṃ, tassā, yassaṃ, yassā, sabbassaṃ, sabbassā.</paragraph>
    <paragraph>Saṃsāsvīti kimatthaṃ? Tāya, sabbāya.</paragraph>
    <paragraph>Ekavacanesvīti kimatthaṃ? Tāsaṃ, sabbāsaṃ.</paragraph>
    <paragraph nr="67">, 229Noca dvādito naṃmhi.</paragraph>
    <paragraph>Dviiccevamādito saṅkhyāto nakārāgamo hoti naṃmhi vibhattimhi.</paragraph>
    <paragraph>Dvinnaṃ, tinnaṃ, catunnaṃ, pañcannaṃ, channaṃ, sattannaṃ, aṭṭhannaṃ, navannaṃ, dasannaṃ.</paragraph>
    <paragraph>Dvāditoti kimatthaṃ? Sahassānaṃ.</paragraph>
    <paragraph>Naṃmhīti kimatthaṃ? Dvīsu, tīsu.</paragraph>
    <paragraph>Caggahaṇenassañcāgamo hoti. Catassannaṃ itthīnaṃ tissannaṃ vedanānaṃ.</paragraph>
    <paragraph nr="68">, 184Amā pato smiṃsmānaṃ vā.</paragraph>
    <paragraph>Paiccetasmā smiṃsmāiccetesaṃ aṃāādesā honti vā yathāsaṅkhyaṃ.</paragraph>
    <paragraph>Matyaṃ, matiyaṃ, matyā, matiyā, nikatyaṃ. Nikatiyaṃ, nikatyā, nikatiyā, vikatyaṃ, vikatiyaṃ, vikatyā, vikatiyā, viratyaṃ, viratiyaṃ, viratyā, viratiyā, ratyaṃ, ratiyaṃ, ratyā, ratiyā, puthabyaṃ, puthaviyaṃ, puthabyā, puthaviyā, pavatyaṃ, pavatyā, pavattiyaṃ, pavattiyā.</paragraph>
    <paragraph nr="69">, 186Ādito o ca.</paragraph>
    <paragraph>Ādiiccetasmā smiṃvacanassa aṃoādesā honti vā.</paragraph>
    <paragraph>Ādīṃ , ādo.</paragraph>
    <paragraph>Vāti kimatthaṃ? Ādismiṃ, ādimhi nāthaṃ namassitvāna,</paragraph>
    <paragraph>Caggahaṇena aññasmāpi smiṃ vacanassa ā o aṃādesā honti. Divā ca ratto ca haranti ye bali. Bārāṇasiṃ ahu rājā.</paragraph>
    <paragraph nr="70">, 30Jhalānamiyuvā sare vā.</paragraph>
    <paragraph>Jhalaiccetesaṃ iya uvaiccete ādesā honti vā sare pare yathāsaṅkhyaṃ.</paragraph>
    <paragraph>Tiyantaṃ pacchiyāgāre, aggiyāgāre, bhikkhuvāsane nisīdati, vuthuvāsane nisīdati.</paragraph>
    <paragraph>Sareti kimatthaṃ? Timalaṃ, tiphalaṃ, ticatukkaṃ, tidaṇḍaṃ, tilokaṃ, tinayanaṃ, tipāsaṃ, tihaṃsaṃ, tibhavaṃ, tikhandhaṃ, tipiṭakaṃ, tivedanaṃ, catuddisaṃ, puthubhūtaṃ.</paragraph>
    <paragraph>Vāti kimatthaṃ? Pañcahaṅgehi tīhākārehi. Cakkhāyatanaṃ.</paragraph>
    <paragraph>Vāti vikappanatthaṃ, ikārassa ayādeso hoti, vatthuttayaṃ.</paragraph>
    <paragraph nr="71">, 505Yavakārā ca.</paragraph>
    <paragraph>Jhalānaṃ yakāra vakārādesā honti sare pare yathāsaṅkhyaṃ.</paragraph>
    <paragraph>Agyāgāraṃ , pakkhāyatanaṃ, svāgataṃ, te mahāvīra.</paragraph>
    <paragraph>Caggahaṇaṃ sampiṇḍanatthaṃ.</paragraph>
    <paragraph nr="72">, 185Pasaññassa ca.</paragraph>
    <paragraph>Pasaññassa ca ivaṇṇassa vibhattādese sare pare yakārādeso hoti.</paragraph>
    <paragraph>Puthabyā, ratyā, matyā.</paragraph>
    <paragraph>Sareti kimatthaṃ? Puthaviyaṃ.</paragraph>
    <paragraph nr="73">, 174Gāva se.</paragraph>
    <paragraph>Goiccetassa okārassa āvādeso hoti se vibhattimhi.</paragraph>
    <paragraph>Gāvassa.</paragraph>
    <paragraph nr="74">, 169Yosu ca.</paragraph>
    <paragraph>Goiccetassa okārassa āvādeso hoti yoiccetesu paresu.</paragraph>
    <paragraph>Gāvo gacchanti, gāvo passanti, gāvī gacchanti, gāvī passanti.</paragraph>
    <paragraph>Caggahaṇaṃ kimatthaṃ? Nāsmāsmiṃsu vacanesu āvā deso hoti.</paragraph>
    <paragraph>Gāvena, gāvā, gāve, gāvesu.</paragraph>
    <paragraph nr="75">, 170Avamhica.</paragraph>
    <paragraph>Goiccetassa okārassa āvaavaiccete ādesā honti aṃmhi vibhattimhi.</paragraph>
    <paragraph>Gāvaṃ, gavaṃ.</paragraph>
    <paragraph>Caggahaṇena sādisesesu pubbuttavacanesu goiccetassa okārassa avādeso hoti.</paragraph>
    <paragraph>Gavassa, gavo, gavena, gavā, gave, gavesu.</paragraph>
    <paragraph nr="76">, 171Āvassu vā.</paragraph>
    <paragraph>Āvaiccetassa gāvādesassa anta sarassa ukārādeso hoti vā aṃmhi vibhattimhi.</paragraph>
    <paragraph>Gāvuṃ, gāvaṃ.</paragraph>
    <paragraph>Āvasseti kimatthaṃ? Gāvo tiṭṭhanti.</paragraph>
    <paragraph nr="77">, 175Tato namaṃ patimhā lutte ca samāse.</paragraph>
    <paragraph>Tato gosaddato naṃvacanassa aṃādeso hoti, goiccetassa okārassa avādeso hoti patimhi pare alutte ca samāse.</paragraph>
    <paragraph>Gavapati.</paragraph>
    <paragraph>Alutteti  kimatthaṃ? Gopati.</paragraph>
    <paragraph>Caggahaṇena asamāsepi naṃvacanassa aṃādeso hoti, goiccetassa okārassa avādeso hoti.</paragraph>
    <paragraph>Gavaṃ.</paragraph>
    <paragraph nr="78">, 3Osare ca.</paragraph>
    <paragraph>Goiccetassa okārassa avādeso hoti samāse ca sare pare.</paragraph>
    <paragraph>Gavassakaṃ, gaveḷakaṃ, gavājinaṃ.</paragraph>
    <paragraph>Caggahaṇena uvaṇṇaiccevamantānaṃ liṅgānaṃ uvaavaurādesā honti smiṃyoiccetesu kvaci.</paragraph>
    <paragraph>Bhuvi, pasavo, guravo, caturo.</paragraph>
    <paragraph>Sareti kimatthaṃ? Godhano, govindo.</paragraph>
    <paragraph nr="79">, 46Tabbiparītūpapade byañjane ca.</paragraph>
    <paragraph>Tassa avasaddassa yadā upapade tiṭṭhamānassa tassa okārassa viparīto hoti byañjane pare.</paragraph>
    <paragraph>Uggate sūriye, uggacchati, uggahetvā.</paragraph>
    <paragraph>Caggahaṇamavadhāraṇatthaṃ. Avasāne, avakiraṇe, avakirati.</paragraph>
    <paragraph nr="80">, 173Goṇanaṃmhi vā.</paragraph>
    <paragraph>Sabbasseva gosaddassa goṇādeso hoti vā naṃmhi vibhattimhi.</paragraph>
    <paragraph>Goṇānaṃ sattannaṃ.</paragraph>
    <paragraph>Vāti kimatthaṃ?</paragraph>
    <paragraph>Gonañce taramānānaṃ, ujuṃ gacchati puṅgavo.</paragraph>
    <paragraph>Sabbā gāvī ujuṃ yanti, nette ujuṃ gate sati.</paragraph>
    <paragraph>Yogavibhāgena aññatrāpi goṇādeso hoti. Goṇabhūtānaṃ.</paragraph>
    <paragraph nr="81">, 172Suhināsu ca.</paragraph>
    <paragraph>Suhināiccetesu sabbassa gosaddassa goṇādeso hoti vā.</paragraph>
    <paragraph>Goṇesu, goṇehi, goṇebhi, goṇena.</paragraph>
    <paragraph>Vāti kimatthaṃ? Gosu, gohi, gobhi, gavena.</paragraph>
    <paragraph>Caggahaṇena syādisesesu pubbuttaravacanesupi goṇa gu gavayādesā honti. Goṇo, goṇā, goṇaṃ, goṇe, goṇassa, goṇamhā. Goṇamhi, gunnaṃ, gavayehi, gavayebhi.</paragraph>
    <paragraph nr="82">, 149Aṃmoniggahitaṃ jhalapehi.</paragraph>
    <paragraph>Aṃvacanassa makārassa ca jhalapaiccetehi niggahitaṃ hoti</paragraph>
    <paragraph>Aggiṃ, isiṃ, gahapatiṃ, daṇḍiṃ, mahesiṃ, bhikkhuṃ, paṭuṃ, sayambhuṃ, abhibhuṃ, rattiṃ, itthiṃ, vadhuṃ, pulliṅgaṃ, pumbhāvo, puṅkokilo.</paragraph>
    <paragraph>Aṃmoti kimatthaṃ? Agginā, pāṇinā, bhikkhunā, rattiyā, itthiyā, vadhuyā.</paragraph>
    <paragraph>Jhalapehīti kimatthaṃ? Sukhaṃ, dukkhaṃ.</paragraph>
    <paragraph>Punārambha haṇaṃ vibhāsānivattanatthaṃ. Aggiṃ, paṭuṃ, buddhiṃ, vadhuṃ.</paragraph>
    <paragraph nr="83">, 67Saralopo’ mādesa paccayādimhi saralope tu pakati.</paragraph>
    <paragraph>Saralopo hoti amādesapaccayādimhi sara lope tu pakati hoti.</paragraph>
    <paragraph>Purisaṃ, purise, pāpaṃ, pāpe, pāpiyo, pāpiṭṭho.</paragraph>
    <paragraph>Amādesapaccayādimhīti ki tthaṃ? Appamādo amataṃ padaṃ.</paragraph>
    <paragraph>Saralopeti kimatthaṃ? Purisassa, daṇḍinaṃ.</paragraph>
    <paragraph>Tuggahaṇamavadhāraṇatthaṃ. Bhikkhunī, gahapatānī.</paragraph>
    <paragraph>Pakatiggahaṇasāmatthena puna sandhibhāvo ca hoti. Seyyo, seṭṭho, jeyyo, jeṭṭho.</paragraph>
    <paragraph nr="84">, 144Aghorassamekavacanayosvapi ca.</paragraph>
    <paragraph>Agho saro rassamāpajjate ekavacanayoiccetesu.</paragraph>
    <paragraph>Itthiṃ, itthiyo, itthiyā. Vadhuṃ, vadhuyo, vadhuyā. Daṇḍiṃ, daṇḍino, daṇḍinā. Sayambhuṃ, sayambhuvo, sayambhunā.</paragraph>
    <paragraph>Aghoti kimatthaṃ? Kaññaṃ, kaññāyo, kaññāya.</paragraph>
    <paragraph>Ekavacanayosvīti kimatthaṃ? Itthīhi, sayambhūhi.</paragraph>
    <paragraph>Caggahaṇamavadhāraṇatthaṃ. Nadiṃ, nadiyo, nadiyā.</paragraph>
    <paragraph>Apiggahaṇena na rassamāpajjate. Itthī, bhikkhunī.</paragraph>
    <paragraph nr="85">, 150Na sismimanapuṃsakāni.</paragraph>
    <paragraph>Sismiṃ anapuṃsakāni liṅgāni na rassamāpajjante. Itthī, bhikkhunī, vadhū, daṇḍī, sayambhū.</paragraph>
    <paragraph>Sismiṃnti kimatthaṃ? Bhoti itthi, bhoti vadhu, bho daṇḍi, bho sayambhu.</paragraph>
    <paragraph>Anapuṃsakānīti  kimatthaṃ? Sukhakāri dānaṃ, sukhakāri sīlaṃ, sīghayāyi cittaṃ.</paragraph>
    <paragraph nr="86">, 227Ubhādito naminnaṃ.</paragraph>
    <paragraph>Ubhaiccevamādito saṅkhyāto naṃvacanassa innaṃ hoti.</paragraph>
    <paragraph>Ubhinnaṃ, duvinnaṃ.</paragraph>
    <paragraph>Ubhāditoti kimatthaṃ? Ubhayesaṃ.</paragraph>
    <paragraph nr="87">, 231Iṇṇamiṇṇannaṃ tīhi saṅkhyāhi.</paragraph>
    <paragraph>Naṃvacanassa iṇṇaṃ iṇṇannaṃ iccete ādesā honti tīhi saṅkhyāhi.</paragraph>
    <paragraph>Tiṇṇaṃ, tiṇṇannaṃ.</paragraph>
    <paragraph>Tīhīti kimatthaṃ? Dvinnaṃ.</paragraph>
    <paragraph nr="88">, 147Yosu katanikāralopesu dīghaṃ.</paragraph>
    <paragraph>Sabbe sarā yosu katanikāralopesu dīghamāpajjante.</paragraph>
    <paragraph>Aggī, bhikkhū, rattī, yāgū, aṭṭhī, aṭṭhīni, āyū, āyūni, sabbāni, yāni, tāni, kāni, katamāni, etāni, apūni, imāni.</paragraph>
    <paragraph>Yosvīti  kimatthaṃ? Aggi, bhikkhu, ratti, yāgu, sabbo, yo, so, ko, amuko.</paragraph>
    <paragraph>Katanikāralopesvīti kimatthaṃ? Itthiyo, vadhuyo, sayambhuvo.</paragraph>
    <paragraph>Punārambhaggahaṇaṃ kimatthaṃ? Niccadīpanatthaṃ. Aggī, bhikkhū, rattī, yāni, tāni, katamāni.</paragraph>
    <paragraph nr="89">, 87Sunaṃhisu ca.</paragraph>
    <paragraph>Sunaṃhiiccetesu sabbe sarā dīghamāpajjante.</paragraph>
    <paragraph>Aggīsu, aggīnaṃ, aggīhi, rattīsu, rattīnaṃ, rattīhi. Bhikkhūsu, bhikkhūnaṃ, bhikkhūhi. Purisānaṃ.</paragraph>
    <paragraph>Etesvītī kimatthaṃ? Agginā, pāṇinā, daṇḍinā.</paragraph>
    <paragraph>Caggahaṇamavadhāraṇatthaṃ. Sukhettesu brahmacārisu, dhammamakkhāsi bhagavā bhikkhunaṃ datvā sakehi pāṇibhi.</paragraph>
    <paragraph nr="90">, 252Pañcādīnamattaṃ.</paragraph>
    <paragraph>Pañcādīnaṃ saṅkhyānaṃ anto attamāpajjate sunaṃhiiccetesu.</paragraph>
    <paragraph>Pañcasu, pañcannaṃ, pañcahi, chasu, channaṃ, chahi, sattasu, sattannaṃ, sattahi, aṭṭhasu, aṭṭhannaṃ, aṭṭhahi, navasu, navannaṃ, navahi, dasasu, dasannaṃ, dasahi.</paragraph>
    <paragraph>Pañcādīnamīti kimatthaṃ? Dvīsu, dvinnaṃ, dvīhi.</paragraph>
    <paragraph>Attamitibhāvaniddeso ubhayassāgamanatthaṃ, anto ukāro attamāpajjate. Catassannaṃ itthīnaṃ. Tissannaṃ vedanānaṃ.</paragraph>
    <paragraph nr="91">, 194Patissinīmhi.</paragraph>
    <paragraph>Patissanto attamāpajjate inīmhi paccaye pare.</paragraph>
    <paragraph>Gahapatānī.</paragraph>
    <paragraph>Inīmhīti kimatthaṃ? Gahapati.</paragraph>
    <paragraph nr="92">, 100Ntussanto yosuca.</paragraph>
    <paragraph>Ntupaccayassa anto attamāpajjate sunaṃhiyoiccetesu paresu.</paragraph>
    <paragraph>Guṇavantesu, guṇavantānaṃ, guṇavantehi, guṇavantā, guṇavante.</paragraph>
    <paragraph>Ntusseti kimatthaṃ? Isīnaṃ.</paragraph>
    <paragraph>Etesvīti kimatthaṃ? Guṇavā.</paragraph>
    <paragraph>Caggahaṇena aññesu vacanesu attañca hoti. Guṇavantasmiṃ, guṇavantena.</paragraph>
    <paragraph>Antaggahaṇena ntupaccayassa anto attamāpajjate, yonañca ikāro hoti. Guṇavanti.</paragraph>
    <paragraph nr="93">, 106Sabbassavā aṃsesu.</paragraph>
    <paragraph>Sabbasseva ntupaccayassa attaṃ hoti vā aṃsaiccetesu.</paragraph>
    <paragraph>Satimaṃ bhikkhu, satimantaṃ bhikkhuṃ vā, bandhumaṃ rājānaṃ, bandhumantaṃ rājānaṃ vā, satimassa bhikkhuno, satimato bhikkhuno vā, bandhumassa rañño suṅkaṃ, bandhumato rañño vā suṅkaṃ deti.</paragraph>
    <paragraph>Etesvīti kimatthaṃ? Satimā bhikkhu, bandhumā rājā.</paragraph>
    <paragraph nr="94">, 105Simhi vā.</paragraph>
    <paragraph>Ntupaccayassa antassa attaṃ hoti vā simhi vibhattimhi.</paragraph>
    <paragraph>Himavanto pabbato.</paragraph>
    <paragraph>Vāti kimatthaṃ? Himavā pabbato.</paragraph>
    <paragraph nr="95">, 145Aggissini.</paragraph>
    <paragraph>Aggissantassa ini hoti vā simhi vibhattimhi.</paragraph>
    <paragraph>Purato aggini, pacchato aggini, dakkhiṇato aggini, vāmato aggini.</paragraph>
    <paragraph>Vāti kimatthaṃ? Aggi.</paragraph>
    <paragraph nr="96">, 148Yosvakatarasso jho.</paragraph>
    <paragraph>Yosu akatarasso jho attamāpajjate.</paragraph>
    <paragraph>Aggayo munayo, isayo, gahapatayo.</paragraph>
    <paragraph>Yosvīti kimatthaṃ? Aggīsu.</paragraph>
    <paragraph>Akatarassoti kimatthaṃ? Daṇḍino.</paragraph>
    <paragraph>Jhoti kimatthaṃ? Rattiyo.</paragraph>
    <paragraph nr="97">, 156Vevosu lo ca.</paragraph>
    <paragraph>Vevoiccetesu akatarasso lo attamāpajjate.</paragraph>
    <paragraph>Bhikkhave, bhikkhavo, hetave, hetavo.</paragraph>
    <paragraph>Akatarassoti kimatthaṃ? Sayambhuvo, vessabhuvo, parābhibhuvo.</paragraph>
    <paragraph>Vevosvīti kimatthaṃ? Hetunā, ketunā, setunā.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="98">, 186Mātulādīnamānattamīkāre.</paragraph>
    <paragraph>Mātulaiccevamādīnaṃ anto ānattamāpajjate īkāre paccaye pare.</paragraph>
    <paragraph>Mātulānī , ayyakānī, varuṇānī.</paragraph>
    <paragraph>Īkāreti kimatthaṃ? Bhikkhunī, rājinī, jālinī, gahapatānī.</paragraph>
    <paragraph>Ānattaggahaṇena nadīiccetassa dīsaddassa jjojjā ādesā honti saha vibhattiyā yonāsaiccetesu. Najjo sandanti, najjā kataṃ taraṅgaṃ, najjā nerañjarāya tīre.</paragraph>
    <paragraph nr="99">, 81Smāhismiṃnaṃmhābhimhivā.</paragraph>
    <paragraph>Sabbato liṅgato smāhismiṃ iccetesaṃ mhābhimhiiccete ādesā honti vā yathāsaṅkhyaṃ.</paragraph>
    <paragraph>Purisamhā, purisasmā, purisebhi, purisehi, purisamhi, purisasmiṃ.</paragraph>
    <paragraph>Smāhismiṃnamiti kimatthaṃ? Vaṇṇavantaṃ agandhakaṃ viruḷhapupphaṃ, mahantaṃ chattaṃ mahāchattaṃ, mahantaṃ dhajaṃ mahādhajaṃ.</paragraph>
    <paragraph nr="100">, 214Na timehi katākārehi.</paragraph>
    <paragraph>Ta imaiccetehi katākārehi smāsmiṃ naṃmhāmhiiccete ādesā neva honti.</paragraph>
    <paragraph>Asmā ṭhānā bhayaṃ uppajjati, asmiṃ ṭhāne bhayaṃ tiṭṭhati, asmā, asmiṃ.</paragraph>
    <paragraph>Katākārehīti  kimatthaṃ? Tamhā, tamhi, imamhā, imamhi.</paragraph>
    <paragraph nr="101">, 80Suhisvakāro e.</paragraph>
    <paragraph>Suhiiccetesu akāro ettamāpajjate.</paragraph>
    <paragraph>Sabbesu, yesu, tesu, kesu, purisesu, imesu, kusalesu, tumhesu, amhesu, sabbehi, yehi, tehi, kehi, purisehi, imehi, kusalehi, tumhehi, amhehi.</paragraph>
    <paragraph nr="102">, 202Sabbanāmānaṃ naṃmhi ca.</paragraph>
    <paragraph>Sabbesaṃ sabbanāmānaṃ anto akāro ettamāpajjate naṃmhi vibhattimhi.</paragraph>
    <paragraph>Sabbesaṃ, sabbesānaṃ, yesaṃ, yesānaṃ, tesaṃ, tesānaṃ, imesaṃ, imesānaṃ, kesaṃ, kesānaṃ, itaresaṃ, itaresānaṃ, katamesaṃ, katamesānaṃ. Sabbanāmānamiti kimatthaṃ? Buddhānaṃ bhagavantānaṃ āciṇṇasamāciṇṇo.</paragraph>
    <paragraph>Akāroti kimatthaṃ? Amūsaṃ, amūsānaṃ.</paragraph>
    <paragraph>Naṃmhīti kimatthaṃ? Sabbe, ime.</paragraph>
    <paragraph>Caggahaṇa manukaḍḍhanatthaṃ.</paragraph>
    <paragraph nr="103">, 79Atonena.</paragraph>
    <paragraph>Tasmā akārato nāvacanassa enādeso hoti.</paragraph>
    <paragraph>Sabbena, yena, tena, kena, anena, purisena, rūpena.</paragraph>
    <paragraph>Atoti kimatthaṃ? Muninā, amunā, bhikkhunā.</paragraph>
    <paragraph>Nāti kimatthaṃ? Tasmā.</paragraph>
    <paragraph nr="104">, 66So.</paragraph>
    <paragraph>Tasmā akārato sivacanassa okārādeso hoti.</paragraph>
    <paragraph>Sabbo, yo, so, ko, amuko, puriso.</paragraph>
    <paragraph>Sīti kimatthaṃ? Purisānaṃ.</paragraph>
    <paragraph>Atoti kimatthaṃ? Sayambhū.</paragraph>
    <paragraph nr="105">, 0So vā.</paragraph>
    <paragraph>Tasmā akārato nāvacanassa soādeso hoti vā.</paragraph>
    <paragraph>Atthaso dhammaṃ jānāti, byañjanaso atthaṃ jānāti, akkharaso, suttaso, padaso, yasaso. Upāyaso, sabbaso, thāmaso, ṭhānaso.</paragraph>
    <paragraph>Vāti  kimatthaṃ? Pādena vā pādārahena vā atirekapādena vā yo bhikkhu theyyacittena parassa bhaṇḍaṃ gaṇhāti, so bhikkhu pārājiko hoti asaṃvāso.</paragraph>
    <paragraph nr="106">, 313Dīghorehi.</paragraph>
    <paragraph>Dīghaoraiccetehi smāvacanassa soādeso hoti vā.</paragraph>
    <paragraph>Dīghaso, oraso, dīghamhā, oramhā.</paragraph>
    <paragraph>Dīghorehiti kimatthaṃ? Saramhā, vacanamhā.</paragraph>
    <paragraph nr="107">, 69Sabbayonīnamāe.</paragraph>
    <paragraph>Tasmā akārato sabbesaṃ yonīnaṃāe ādesā honti vā yathāsaṅkhyaṃ.</paragraph>
    <paragraph>Purisā, purise, rūpā, rūpe.</paragraph>
    <paragraph>Vāti kimatthaṃ? Aggayo, munayo, isayo.</paragraph>
    <paragraph>Yonīnanti kimatthaṃ? Purisassa, rūpassa.</paragraph>
    <paragraph>Akāratoti kimatthaṃ? Daṇḍino, aṭṭhīni, aggī pajjalanti, munī caranti.</paragraph>
    <paragraph nr="108">, 90Smāsmiṃnaṃvā.</paragraph>
    <paragraph>Tasmā akārato sabbesaṃ smāsmiṃiccetesaṃ ā e ādesā honti vā yathāsaṅkhyaṃ.</paragraph>
    <paragraph>Purisā , purisasmā, purise, purisasmiṃ.</paragraph>
    <paragraph>Akāratoti kimatthaṃ? Daṇḍinā, daṇḍismiṃ, bhikkhunā, bhikkhusmiṃ.</paragraph>
    <paragraph nr="109">, 304Āya catutthekavacanassatu.</paragraph>
    <paragraph>Tasmā akārato catutthekavacanassa āyādeso hoti vā.</paragraph>
    <paragraph>Atthāya hitāya sukhāya devamanussānaṃ buddho loke uppajjati.</paragraph>
    <paragraph>Atoti kimatthaṃ? Isissa.</paragraph>
    <paragraph>Catutthīti kimatthaṃ? Purisassa mukhaṃ.</paragraph>
    <paragraph>Ekavacanasseti kimatthaṃ? Purisānaṃ dadāti.</paragraph>
    <paragraph>Vāti kimatthaṃ? Dātā hoti samaṇassa vā brāhmaṇassa vā.</paragraph>
    <paragraph>Tuggahaṇenatthañca hoti. Atthatthaṃ, hitatthaṃ, sukhatthaṃ.</paragraph>
    <paragraph nr="110">, 201Tayo neva ca sabbanāmehi.</paragraph>
    <paragraph>Tehi sabbanāmehi akārantehi smāsmiṃ saiccetesaṃ tayo ā e āyādesā neva honti.</paragraph>
    <paragraph>Sabbasmā , sabbasmiṃ, sabbassa. Yasmā, yasmiṃ, yassa. Tasmā, tasmiṃ, tassa. Kasmā, kasmiṃ, kassa. Imasmā, imasmiṃ, imassa.</paragraph>
    <paragraph>Sabbanāmehīti kimatthaṃ? Pāpā, pāpe, pāpāya.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="111">, 179Ghato nādīnaṃ.</paragraph>
    <paragraph>Tasmā ghato nādīnamekavacanānaṃ vibhattigaṇānaṃ āyādeso hoti.</paragraph>
    <paragraph>Kaññāya kataṃ kammaṃ, kaññāya dīyate, kaññāya nissaṭaṃ vatthaṃ. Kaññāya pariggaho, kaññāya patiṭṭhitaṃ sīlaṃ.</paragraph>
    <paragraph>Ghatoti kimatthaṃ? Rattiyā, itthiyā, dhenuyā, vadhuyā.</paragraph>
    <paragraph>Nādīnamiti kimatthaṃ? Kaññaṃ passati, vijjaṃ, vīṇaṃ, gaṅgaṃ.</paragraph>
    <paragraph>Ekavacanānamiti kimatthaṃ? Sabbāsu, yāsu, tāsu, kāsu, imāsu, pabhāsu.</paragraph>
    <paragraph nr="112">, 183Pato yā.</paragraph>
    <paragraph>Tasmā pato nādīnamekavacanānaṃ vibhattigaṇānaṃ yāādeso hoti.</paragraph>
    <paragraph>Rattiyā , itthiyā, deviyā, dhenuyā, yāguyā, vadhuyā.</paragraph>
    <paragraph>Nādīnamiti kimatthaṃ? Rattī, rattiṃ, itthī, itthiṃ.</paragraph>
    <paragraph>Patoti kimatthaṃ? Kaññāya, vīṇāya, gaṅgāya, pabhāya, sobhāya.</paragraph>
    <paragraph>Ekavacanānamiti kimatthaṃ? Rattīnaṃ, itthīnaṃ.</paragraph>
    <paragraph nr="113">, 132Sakhato gasse vā.</paragraph>
    <paragraph>Tasmā sakhato gassa akāra ākāra ikāra īkāra ekārādesā honti vā.</paragraph>
    <paragraph>Bho sakha, bho sakhā, bho sakhi, bho sakhī, bho sakhe.</paragraph>
    <paragraph nr="114">, 178Ghate ca.</paragraph>
    <paragraph>Tasmā ghato gassa ekārādeso hoti.</paragraph>
    <paragraph>Bhoti ayye, bhoti kaññe, bhoti kharādiye.</paragraph>
    <paragraph>Caggahaṇamavadhāraṇatthaṃ, sanniṭṭhānaṃ.</paragraph>
    <paragraph nr="115">, 181Na ammādito.</paragraph>
    <paragraph>Tato ammādito gassa ekārattaṃ na hoti.</paragraph>
    <paragraph>Bhoti  ammā, bhoti annā, bhoti ambā, bhoti tātā.</paragraph>
    <paragraph>Ammāditoti kimatthaṃ? Bhoti kaññe.</paragraph>
    <paragraph nr="116">, 157Akatarassā lato yvālapanassa vevo.</paragraph>
    <paragraph>Tasmā akatarassā lato yvālapanassa vevoādesā honti.</paragraph>
    <paragraph>Bhikkhave, bhikkhavo, hetave, hetavo.</paragraph>
    <paragraph>Akatarassāti kimatthaṃ? Sayambhuvo.</paragraph>
    <paragraph>Latoti kimatthaṃ? Nāgiyo, dhenuyo, yāguyo.</paragraph>
    <paragraph>Ālapanasseti kimatthaṃ? Te hetavo, te bhikkhavo.</paragraph>
    <paragraph nr="117">, 124Jhalato sassano vā.</paragraph>
    <paragraph>Tasmā jhalato sassa vibhattissa no ādeso hoti vā.</paragraph>
    <paragraph>Aggino, aggissa, sakhino, sakhissa, daṇḍino, daṇḍissa, bhikkhuno, bhikkhussa, sayambhuno, sayambhussa.</paragraph>
    <paragraph>Sasseti kimatthaṃ? Isinā, bhikkhunā.</paragraph>
    <paragraph>Jhalatoti kimatthaṃ? Purisassa.</paragraph>
    <paragraph nr="118">, 146Ghapatoca yonaṃ lopo.</paragraph>
    <paragraph>Tehi ghapajhalaiccetehi yonaṃ lopo hoti vā.</paragraph>
    <paragraph>Kaññā, kaññāyo. Rattī, rattiyo, itthī, itthiyo, yāgū, yāguyo, vadhū, vadhuyo. Aggī, aggayo. Bhikkhū, bhikkhavo. Sayambhū, sayambhuvo. Aṭṭhī, aṭṭhīni, āyū, āyūni.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="119">, 155Lato vokāro ca.</paragraph>
    <paragraph>Tasmā lato yonaṃ vokāro hoti vā.</paragraph>
    <paragraph>Bhikkhavo, bhikkhū, sayambhuvo, sayambhū.</paragraph>
    <paragraph>Kāraggahaṇaṃ kimatthaṃ? Yonaṃ no ca hoti. Jantuno.</paragraph>
    <paragraph>Caggahaṇamavadhāraṇatthaṃ, amū purisā tiṭṭhanti, amū purise passatha.</paragraph>
    <centered>Iti nāmakappe paṭhamo kaṇḍo.</centered>
    <subhead>Dutiyakaṇḍa</subhead>
    <paragraph nr="120">, 243Amhassa mamaṃ sapibhattissa se.</paragraph>
    <paragraph>Sabbasseva amhasaddassa savibhattissa mamaṃ ādeso hoti se vibhattimhi.</paragraph>
    <paragraph>Mamaṃ  dīyate purisena, mamaṃ pariggaho.</paragraph>
    <paragraph nr="121">, 233Mayaṃ yomhi paṭhame.</paragraph>
    <paragraph>Sabbasseva amhasaddassa savibhattissa mayaṃādeso hoti yomhi paṭhame.</paragraph>
    <paragraph>Mayaṃ gacchāma, mayaṃ dema.</paragraph>
    <paragraph>Amhasseti kimatthaṃ? Purisā tiṭṭhanti.</paragraph>
    <paragraph>Yomhīti kimatthaṃ? Ahaṃ gacchāmi.</paragraph>
    <paragraph>Paṭhameti kimatthaṃ? Amhākaṃ passasi tvaṃ.</paragraph>
    <paragraph nr="122">, 99Ntussa nto.</paragraph>
    <paragraph>Sabbasseva ntupaccayassa savibhattissa ntoādeso hoti yomhi paṭhame.</paragraph>
    <paragraph>Guṇavanto tiṭṭhanti.</paragraph>
    <paragraph>Ntusseti kimatthaṃ? Sabbe sattā gacchanti.</paragraph>
    <paragraph>Paṭhameti kimatthaṃ? Guṇavante passanti janā.</paragraph>
    <paragraph nr="123">, 103Ntassa se vā.</paragraph>
    <paragraph>Sabbasseva ntupaccayassa savibhattissa ntassādeso hoti vā se vibhattimhi.</paragraph>
    <paragraph>Sīlavantassa jhāyino, sīlavato jhāyino vā.</paragraph>
    <paragraph>Seti kimatthaṃ? Sīlavā tiṭṭhati.</paragraph>
    <paragraph nr="124">, 98Āsimhi.</paragraph>
    <paragraph>Sabbassevantupaccayassa savibhattissa āādeso hoti simhi vibhattimhi.</paragraph>
    <paragraph>Guṇavā, paññavā, sīlavā, balavā, dhanavā, matimā, satimā, dhitimā.</paragraph>
    <paragraph>Ntusseti kimatthaṃ? Puriso tiṭṭhati.</paragraph>
    <paragraph>Simhīti kimatthaṃ? Sīlavanto tiṭṭhanti.</paragraph>
    <paragraph nr="125">, 198Aṃ napuṃsake.</paragraph>
    <paragraph>Sabbasseva ntupaccayassa savibhattissa aṃādeso hoti simhi vibhattimhi napuṃsake vattamānassa.</paragraph>
    <paragraph>Guṇavaṃ cittaṃ tiṭṭhati, rucimaṃ pupphaṃ virocati.</paragraph>
    <paragraph>Simhīti kimatthaṃ? Vaṇṇavantaṃ agandhakaṃ virūḷhapupphaṃ passasi tvaṃ.</paragraph>
    <paragraph nr="126">, 101Avaṇṇā ca ge.</paragraph>
    <paragraph>Sabbasseva ntupaccayassa savibhattissa aṃ avaṇṇā ca honti ge pare.</paragraph>
    <paragraph>Bho guṇavaṃ, bho guṇava, bho guṇavā.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="127">, 102Toti tā sa smiṃ nāsu.</paragraph>
    <paragraph>Sabbasseva ntupaccayassa savibhattissa totitāādesā honti vā sasmiṃ nāiccetesu yathāsaṅkhyaṃ.</paragraph>
    <paragraph>Guṇavato, guṇavantassa, guṇavati, guṇavantasmiṃ, guṇavatā, guṇavantena, satimato, satimantassa, satimati, satimantasmiṃ, satimatā, satimantena.</paragraph>
    <paragraph>Etesvīti kimatthaṃ? Guṇavā. Satimā.</paragraph>
    <paragraph nr="128">, 104Naṃmhi taṃ vā.</paragraph>
    <paragraph>Sabbasseva ntupaccayassa savibhattissa taṃādeso hoti vā naṃmhi vibhattimhi.</paragraph>
    <paragraph>Guṇavataṃ, guṇavantānaṃ, satimataṃ, satimantānaṃ.</paragraph>
    <paragraph>Naṃmhīti kimatthaṃ? Guṇavanto tiṭṭhanti, satimanto tiṭṭhanti.</paragraph>
    <paragraph nr="129">, 222Imassidamaṃsisu napuṃsake.</paragraph>
    <paragraph>Sabbasseva imasaddassa savibhattissa idaṃādeso hoti vā aṃsisu napuṃsake vattamānassa.</paragraph>
    <paragraph>Idaṃ cittaṃ passasi, idaṃ cittaṃ tiṭṭhati, imaṃ cittaṃ passasi. Imaṃ cittaṃ tiṭṭhati.</paragraph>
    <paragraph>Nathuṃsaketi  kimatthaṃ? Imaṃ purisaṃ passasi. Ayaṃ puriso tiṭṭhati.</paragraph>
    <paragraph nr="138">, 225Amussāduṃ.</paragraph>
    <paragraph>Sabbasseva amusaddassa savibhattissa aduṃādeso hoti aṃsisu napuṃsake vattamānassa.</paragraph>
    <paragraph>Aduṃ pupphaṃ passasi, aduṃ pupphaṃ virocati.</paragraph>
    <paragraph>Napuṃsaketi kimatthaṃ? Amuṃ rājānaṃ passasi, asu rājā tiṭṭhati.</paragraph>
    <paragraph nr="131">, 0Itthipumanapuṃsakasaṅkhyaṃ.</paragraph>
    <paragraph>‘‘Itthipumanapuṃsakasaṅkhyaṃ’’ iccetaṃ adhikāratthaṃ veditabbaṃ.</paragraph>
    <paragraph nr="132">, 228Yosu dvinnaṃ dve ca.</paragraph>
    <paragraph>Dvinnaṃ saṅkhyānaṃ itthipumanapuṃsake vattamānānaṃ savibhattīnaṃ dve hoti yoiccetesu.</paragraph>
    <paragraph>Dve itthiyo, dve dhammā. Dve rūpāni.</paragraph>
    <paragraph>Yosvīti kimatthaṃ? Dvīsu.</paragraph>
    <paragraph>Caggahaṇena duve dvaya ubha ubhaya duvi ca honti yonāanamiccetesu. Duve samaṇā. Duve brāhmaṇā , duve janā, dvayena, dvayaṃ, ubhinnaṃ, ubhayesaṃ duvinnaṃ.</paragraph>
    <paragraph nr="133">, 230Ti catunnaṃ tisso catasso tayo cattāro tīṇi cattāri.</paragraph>
    <paragraph>Ticatunnaṃ saṅkhyānaṃ itthipumanapuṃsake vattamānānaṃ savibhattīnaṃ tisso catasso tayo cattāro tīṇi cattāriiccete ādesā honti yathāsaṅkhyaṃ yoiccetesu.</paragraph>
    <paragraph>Tisso vedanā catasso disā, tayo janā, jane, cattāro purisā, purise, tīṇi āyatanāni, cattāri ariyasaccāni.</paragraph>
    <paragraph>Yosvīti kimatthaṃ? Tīsu, catūsu.</paragraph>
    <paragraph nr="134">, 251Pañcādīnamakāro.</paragraph>
    <paragraph>Pañcādīnaṃ saṅkhyānaṃ itthipumanapuṃsake vattamānānaṃ savibhattissa antassa sarassa akāro hoti yoiccetesu.</paragraph>
    <paragraph>Pañca, pañca, cha, cha, satta, satta, aṭṭha, aṭṭha, nava, nava, dasa, dasa.</paragraph>
    <paragraph>Pañcādīnamiti kimatthaṃ? Dve, tayo.</paragraph>
    <paragraph nr="135">, 118Rājassarañño rājino se.</paragraph>
    <paragraph>Sabbasseva rājasaddassa savibhattissa rañño rājinoiccete ādesā honti se vibhattimhi.</paragraph>
    <paragraph>Rañño, rājino.</paragraph>
    <paragraph>Seti kimatthaṃ? Raññā.</paragraph>
    <paragraph nr="136">, 119Raññaṃ naṃmhi vā.</paragraph>
    <paragraph>Sabbasseva rājasaddassa savibhattissa raññaṃādeso hoti vā naṃmhi vibhattimhi.</paragraph>
    <paragraph>Raññaṃ, rājūnaṃ idaṃ raṭṭhaṃ.</paragraph>
    <paragraph nr="137">, 116Nāmhiraññā vā.</paragraph>
    <paragraph>Sabbasseva rājasaddassa savibhattissa raññāādeso hoti vā nāmhi vibhattimhi.</paragraph>
    <paragraph>Tena raññā kataṃ. Rājena vā kataṃ.</paragraph>
    <paragraph>Nāmhīti kimatthaṃ? Rañño santakaṃ.</paragraph>
    <paragraph nr="138">, 121Smiṃmhi raññe rājini.</paragraph>
    <paragraph>Sabbasseva rājasaddassa savibhattissa raññerājiniiccete ādesā honti smiṃmhivibhattimhi.</paragraph>
    <paragraph>Raññe, rājini sīlaṃ tiṭṭhati.</paragraph>
    <paragraph nr="139">, 245Tumhākaṃtayimayi.</paragraph>
    <paragraph>Sabbesaṃ tumha amha saddānaṃ savibhattīnaṃ tayi mayiiccete ādeso honti yathāsaṅkhyaṃ smiṃmhi vibhattimhi.</paragraph>
    <paragraph>Tayi, mayi.</paragraph>
    <paragraph>Smiṃmhīti kimatthaṃ? Tvaṃ bhavasi, ahaṃ bhavāmi.</paragraph>
    <paragraph nr="140">, 232Tvamahaṃ simhi ca.</paragraph>
    <paragraph>Sabbesaṃ tumha amhasaddānaṃ savibhattīnaṃ tvaṃ ahaṃiccete ādesā honti yathāsaṅkhyaṃ simhi vibhattimhi.</paragraph>
    <paragraph>Tvaṃ, ahaṃ.</paragraph>
    <paragraph>Simhīti kimatthaṃ? Tayi, mayi.</paragraph>
    <paragraph>Caggahaṇena tuvaṃ ca hoti. Tuvaṃ satthā.</paragraph>
    <paragraph nr="141">, 241Tava mamase.</paragraph>
    <paragraph>Sabbesaṃ tumha amhasaddānaṃ savibhattīnaṃ tavamamaiccete ādesā honti yathāsaṅkhyaṃ se vibhattimhi.</paragraph>
    <paragraph>Tava, mama.</paragraph>
    <paragraph>Seti kimatthaṃ? Tayi, mayi.</paragraph>
    <paragraph nr="142">, 242Tuyhaṃmayhañca.</paragraph>
    <paragraph>Sabbesaṃ tumha amhasaddānaṃ savibhattīnaṃ tuyhaṃ mayhaṃiccete ādesā honti yathāsaṅkhyaṃ se vibhattimhi.</paragraph>
    <paragraph>Tuyhaṃ, mayhaṃ dhanaṃ dīyate.</paragraph>
    <paragraph>Seti kimatthaṃ? Tayā, mayā.</paragraph>
    <paragraph nr="143">, 235Taṃ mamaṃmhi.</paragraph>
    <paragraph>Sabbesaṃ tumha amhasaddānaṃ savibhattīnaṃ taṃ maiccete ādesā honti yathāsaṅkhyaṃ aṃmhi vibhattimhi.</paragraph>
    <paragraph>Taṃ, maṃ.</paragraph>
    <paragraph>Aṃmhīti kimatthaṃ? Tayā mayā.</paragraph>
    <paragraph nr="144">, 234Tavaṃ mamañca navā.</paragraph>
    <paragraph>Sabbesaṃ tumha amhasaddānaṃ savibhattīnaṃ tavaṃ mamaṃiccete ādesā honti navā yathāsaṅkhyaṃ aṃmhi vibhattimhi.</paragraph>
    <paragraph>Tavaṃ, mamaṃ passati.</paragraph>
    <paragraph>Navāti kimatthaṃ? Taṃ, maṃ passati.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="145">, 238Nāmhī tayā mayā.</paragraph>
    <paragraph>Sabbesaṃ tumha amhasaddānaṃ savibhattīnaṃ tayā mayāiccete ādesā honti yathāsaṅkhyaṃ nāmhi vibhattimhi.</paragraph>
    <paragraph>Tayā , mayā kataṃ.</paragraph>
    <paragraph>Nāmhiti kimatthaṃ? Tumhehi, amhehi.</paragraph>
    <paragraph nr="146">, 236Tumhassa tuvaṃ tvamaṃmhi.</paragraph>
    <paragraph>Sabbassa tumhasaddassa savibhattissa tuvaṃ tvaṃ iccete ādesā honti aṃmhi vibhattimhi.</paragraph>
    <paragraph>Kaliṅgarassa tuvaṃ maññe, kaṭṭhassa tvaṃ maññe.</paragraph>
    <paragraph nr="147">, 246Padato dutiyā catutthī chaṭṭhīsu vono.</paragraph>
    <paragraph>Sabbesaṃ tumhaamhasaddānaṃ savibhattīnaṃ yadā padasmā paresaṃ vo noādesā honti navā yathāsaṅkhyaṃ dutiyā catutthīchaṭṭhīiccetesu bahuvacanesu.</paragraph>
    <paragraph>Pahāya vo bhikkhave gamissāmi, mā no ajja vikantiṃsu, rañño sūdā mahānase, evaṃ dutiyatthe.</paragraph>
    <paragraph>Dhammaṃ vo bhikkhave desessāmi, saṃvibhajetha no rajjena, evaṃ catutthyatthe.</paragraph>
    <paragraph>Tuṭṭhosmi vo bhikkhave pakatiyā, satthā no bhagavā anuppatto, evaṃ chaṭṭhyatthe.</paragraph>
    <paragraph>Navāti  kimatthaṃ? Eso amhākaṃ satthā.</paragraph>
    <paragraph>Tumhamhākamiti kimatthaṃ? Ete isayo passasi.</paragraph>
    <paragraph>Padatoti kimatthaṃ? Tumhākaṃ satthā.</paragraph>
    <paragraph>Etesvīti kimatthaṃ? Gacchatha tumhe.</paragraph>
    <paragraph nr="148">, 247Temekavacanesu ca.</paragraph>
    <paragraph>Sabbesaṃ tumha amhasaddānaṃ savibhattīnaṃ yadā padasmā paresaṃ te me ādesā honti yathāsaṅkhyaṃ catutthīchaṭṭhīiccetesu ekavacanesu.</paragraph>
    <paragraph>Dadāmi te gāmavarāni pañca, dadāhi me gāmavaraṃ, idaṃ te raṭṭhaṃ, ayaṃ me putto.</paragraph>
    <paragraph>Padatoti kimatthaṃ? Tava ñāti, mama ñāti.</paragraph>
    <paragraph nr="149">, 148Na aṃmhi.</paragraph>
    <paragraph>Sabbesaṃ tumha amhasaddānaṃ savibhattīnaṃ yadā padasmā paresaṃ te meādesā na honti aṃmhi vibhattimhi.</paragraph>
    <paragraph>Passeyya taṃ vassasataṃ arogaṃ, so maṃ bravīti.</paragraph>
    <paragraph nr="150">, 249Vātatiye ca.</paragraph>
    <paragraph>Sabbesaṃ tumhaamhasaddānaṃ savibhattīnaṃ yadā padasmā paresaṃ temeādesā honti vā yathāsaṅkhyaṃ tatiyekavacane pare.</paragraph>
    <paragraph>Kataṃ te pāpaṃ, kataṃ me pāpaṃ, kataṃ tayā pāpaṃ, kataṃ mayā pāpaṃ.</paragraph>
    <paragraph>Padatoti kimatthaṃ? Tayā kataṃ, mayā kataṃ.</paragraph>
    <paragraph nr="151">, 250Bahuvacanesu vono.</paragraph>
    <paragraph>Sabbesaṃ tumhaamhasaddānaṃ savibhattīnaṃ yadā padasmā paresaṃ vonoādesā honti yathāsaṅkhyaṃ tatiyābahuvacanesu paresu.</paragraph>
    <paragraph>Kataṃ vo kammaṃ, kataṃ no kammaṃ.</paragraph>
    <paragraph>Padatoti kimatthaṃ? Tumhehi kataṃ, amhehi kataṃ.</paragraph>
    <paragraph>Bahuvacanaggahaṇena yomhi paṭhame vo noādesā honti. Gāmaṃ vo gaccheyyātha, gāmaṃ no gaccheyyāma.</paragraph>
    <paragraph nr="152">, 236Pumantassā simhi.</paragraph>
    <paragraph>Pumaiccevamantassa savibhattissa āādeso hoti simhi vibhattimhi.</paragraph>
    <paragraph>Pumā  tiṭṭhati.</paragraph>
    <paragraph>Simhīti kimatthaṃ? Pumāno tiṭṭhanti.</paragraph>
    <paragraph>Antaggahaṇena maghava yuvaiccevamādīnamantassasavibhattissa āādeso hoti. Maghavā, yuvā.</paragraph>
    <paragraph nr="153">, 138Amālapanekavacane.</paragraph>
    <paragraph>Pumaiccevamantassa savibhattissa aṃādeso hoti ālapanekavacane pare.</paragraph>
    <paragraph>He pumaṃ.</paragraph>
    <paragraph>Ālapaneti kimatthaṃ? Pumā.</paragraph>
    <paragraph>Ekavacaneti kimatthaṃ? He pumāno.</paragraph>
    <paragraph nr="154">, 0Samāse ca vibhāsā.</paragraph>
    <paragraph>Pumaiccevamantassa samāse ca aṃādeso hoti vibhāsā samāse kate.</paragraph>
    <paragraph>Itthī ca pumā ca napuṃsakaṃ ca itthipumanapuṃsakāni. Itthipumanapuṃsakānaṃ samūho itthipumanapuṃsakasamūho.</paragraph>
    <paragraph>Vibhāsāti kimatthaṃ? Itthipumanapuṃsakāni.</paragraph>
    <paragraph nr="155">, 137Yosvāno.</paragraph>
    <paragraph>Pumaiccevamantassa savibhattissa ānoādeso hoti yosu vibhattīsu.</paragraph>
    <paragraph>Pumāno, he pumāno.</paragraph>
    <paragraph>Yosvīti kimatthaṃ? Pumā.</paragraph>
    <paragraph nr="156">, 142Āne smiṃmhi vā.</paragraph>
    <paragraph>Pumaiccevamantassa savibhattissa āne ādeso hoti vā smiṃmhi vibhattimhi.</paragraph>
    <paragraph>Pumāne, pume vā.</paragraph>
    <paragraph nr="157">, 140Hivibhattimhi ca.</paragraph>
    <paragraph>Pumaiccevamantassa hivibhattimhi ca āneādeso hoti.</paragraph>
    <paragraph>Pumānehi, pumānebhi.</paragraph>
    <paragraph>Puna vibhattiggahaṇaṃ kimatthaṃ? Savibhattiggahaṇanivattanatthaṃ. Pumānehi.</paragraph>
    <paragraph>Caggahaṇena maghava yuvaiccevamādīnamantassa ānaādeso hoti si yo aṃyo iccetesu vibhattīsu, pumakammathāmantassa cukāro hoti sasmā su vibhattīsu. Maghavāno, maghavānā. Maghavānaṃ, maghavāne . Yuvāno, yuvānā, yuvānaṃ, yuvāne, pumuno, pumunā. Kammuno, kammunā, thāmuno, thāmunā.</paragraph>
    <paragraph nr="158">, 143Susmimā vā.</paragraph>
    <paragraph>Pumaiccevamantassa suiccetasmiṃvibhattimhi āādeso hoti vā.</paragraph>
    <paragraph>Pumāsu, pumesu vā.</paragraph>
    <paragraph nr="156">, 139Unāmhi ca.</paragraph>
    <paragraph>Pumaiccevamantassa āuādesā honti vā nāmhi vibhattimhi.</paragraph>
    <paragraph>Pumānā, pumunā, pumena vā.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="160">, 167A kammantassa ca.</paragraph>
    <paragraph>Kammaiccevamantassa ca ua ādesā honti vā nāmhi vibhattimhi.</paragraph>
    <paragraph>Kammunā, kammanā, kammena vā.</paragraph>
    <paragraph>Caggahaṇena maghavayuvaiccevamantassa āāde so hoti kvaci nāsuiccetesu vibhattīsu. Maghavānā, maghavāsu, maghavesu, maghavena vā. Yuvānā, yuvāsu, yuvesu, yuvena vā.</paragraph>
    <centered>Iti nāmakappe dutiyo kaṇḍo.</centered>
    <subhead>Tatiyakaṇḍa</subhead>
    <paragraph nr="161">, 244Tumha’mhehinamākaṃ.</paragraph>
    <paragraph>Tehi tumhaamhehi naṃvacanassa ākaṃ hoti.</paragraph>
    <paragraph>Tumhākaṃ, amhākaṃ.</paragraph>
    <paragraph>Namiti kimatthaṃ? Tumhehi, amhehi.</paragraph>
    <paragraph nr="162">, 237Vā yvappaṭhamo.</paragraph>
    <paragraph>Tehi tumhaamhehi yo appaṭhamo ākaṃhoti vā.</paragraph>
    <paragraph>Tumhākaṃ passāmi, tumhe passāmi vā. Amhākaṃ passasi, amhe passasi vā.</paragraph>
    <paragraph>Yoti kimatthaṃ? Tumhehi, amhehi.</paragraph>
    <paragraph>Appaṭhamoti kimatthaṃ? Gacchatha tumhe, gacchāma mayaṃ.</paragraph>
    <paragraph>Vātivikappanatthena yonaṃ aṃ ānaṃ honti. Tumhaṃ tumhānaṃ. Amhaṃ, amhānaṃ.</paragraph>
    <paragraph nr="163">, 240Sassaṃ.</paragraph>
    <paragraph>Tehi humhaamhehi sassa vibhattissa aṃ ādeso hoti vā.</paragraph>
    <paragraph>Tumhaṃ dīyate, tava dīyate. Tumhaṃ pariggaho, tava pariggaho. Amhaṃ dīyate, mama dīyate. Amhaṃ pariggaho, mama pariggaho.</paragraph>
    <paragraph>Sasseti  kimatthaṃ? Tumhesu, amhesu.</paragraph>
    <paragraph nr="164">, 200Sabbanāma’kārate paṭhamo.</paragraph>
    <paragraph>Sabbesaṃ sabbanāmānaṃ akārato yo paṭhamo ettamāpajjate.</paragraph>
    <paragraph>Sabbe, ye, te, ke, tumhe, amhe, ime.</paragraph>
    <paragraph>Sabbanāmāti kimatthaṃ? Devā, asurā, nāgā, gandhabbā, manussā.</paragraph>
    <paragraph>Akāratoti kimatthaṃ? Amū purisā tiṭṭhanti.</paragraph>
    <paragraph>Yoti kimatthaṃ? Sabbo, yo, so, ko, ayaṃ.</paragraph>
    <paragraph>Paṭhamaggahaṇaṃ uttarasuttatthaṃ.</paragraph>
    <paragraph nr="165">, 208Dvandaṭṭhā vā.</paragraph>
    <paragraph>Tasmā sabbanāma’kārato dvandaṭṭhā yo paṭhamo ettamāpajjate vā.</paragraph>
    <paragraph>Katarakatame, katarakatamā vā.</paragraph>
    <paragraph>Sabbanāmāti kimatthaṃ? Devāsuranāga gandhabbamanussā.</paragraph>
    <paragraph>Dvandaṭṭhāti kimatthaṃ te, sabbe.</paragraph>
    <paragraph nr="166">, 209Nāññaṃsabbanāmikaṃ.</paragraph>
    <paragraph>Sabbanāmikānaṃ dvandaṭṭhe nāññaṃ kāriyaṃ hoti,</paragraph>
    <paragraph>Pubbāparānaṃ, pubbuttarānaṃ, adharuttarānaṃ.</paragraph>
    <paragraph nr="167">, 210Bahubbīhimhi ca.</paragraph>
    <paragraph>Bahubbīhimhi ca samāse sabbanāmavidhānañca nāññaṃ kāriyaṃ hoti.</paragraph>
    <paragraph>Piyapubbāya, piyapubbānaṃ, piyapubbe, piyapubbassa.</paragraph>
    <paragraph>Ceti kimatthaṃ? Sabbanāmavidhānaṃ hoti, dakkhiṇa pubbassaṃ, dakkhiṇapubbassā, uttarapubbassaṃ, uttarapubbassā.</paragraph>
    <paragraph nr="168">, 203Sabbato naṃ saṃ sānaṃ.</paragraph>
    <paragraph>Sabbato sabbanāmato naṃvacanassa saṃsānaṃiccete ādesā honti.</paragraph>
    <paragraph>Sabbesaṃ, sabbesānaṃ, sabbāsaṃ, sabbāsānaṃ. Yesaṃ, yesānaṃ, yāsaṃ, yāsānaṃ. Tesaṃ, tesānaṃ, tāsaṃ, tāsānaṃ. Kesaṃ, kesānaṃ, kāsaṃ, kāsānaṃ. Imesaṃ, imesānaṃ, imāsaṃ, imāsānaṃ. Amūsaṃ, amūsānaṃ.</paragraph>
    <paragraph>Namiti kimatthaṃ? Sabbassa, yassa, tassa, kassa. Evaṃ sabbattha.</paragraph>
    <paragraph nr="169">, 117Rājassarāju sunaṃhisu ca.</paragraph>
    <paragraph>Sabbasseva rājasaddassa rājuādeso hoti sunaṃhiiccetesu.</paragraph>
    <paragraph>Rājūsu, rājūnaṃ, rājūhi, rājūbhi.</paragraph>
    <paragraph>Sunaṃhisūti kimatthaṃ? Rājā.</paragraph>
    <paragraph>Caggahaṇamavadhāraṇatthaṃ. Rājesu, rājānaṃ, rājehi rājebhi.</paragraph>
    <paragraph nr="170">, 220Sabbassimasse vā.</paragraph>
    <paragraph>Sabbasseva imasaddassa ekāro hoti vā sunaṃhiiccetesu.</paragraph>
    <paragraph>Esu, imesu, esaṃ, imesaṃ, ehi, ebhi, imehi, imebhi.</paragraph>
    <paragraph>Imasseti kimatthaṃ? Etesu, etesaṃ, etehi, etebhi.</paragraph>
    <paragraph nr="171">, 219Animi nāmhi ca.</paragraph>
    <paragraph>Imasaddassa sabbasseva ana imiiccete ādesā honti nāmhi vibhattimhi.</paragraph>
    <paragraph>Anena dhammadānena. Sukhitā hotu sā pajā.</paragraph>
    <paragraph>Iminā buddhapūjena, patvāna amataṃ padaṃ.</paragraph>
    <paragraph>Nāmhīti kimatthaṃ? Imesu, imesaṃ, imehi, imebhi.</paragraph>
    <paragraph nr="172">, 218Anapuṃsakassāyaṃ simhī.</paragraph>
    <paragraph>Imasaddassa sabbasseva anapuṃsakassa ayaṃādeso hoti simhi vibhattimhi.</paragraph>
    <paragraph>Ayaṃ puriso, ayaṃ itthī.</paragraph>
    <paragraph>Anapuṃsakasseti kimatthaṃ? Idaṃ cittaṃ tiṭṭhati.</paragraph>
    <paragraph>Simhīti kimatthaṃ? Imaṃ purisaṃ passasi tvaṃ.</paragraph>
    <paragraph nr="173">, 223Amussa mo saṃ.</paragraph>
    <paragraph>Amusaddassa anapuṃsakassa makāro sakāramāpajjate vā simhi vibhattimhi.</paragraph>
    <paragraph>Asu rājā, asu itthī, amuko rājā, amukā itthī.</paragraph>
    <paragraph>Anapuṃsakasseti kimatthaṃ? Aduṃ pupphaṃ virocati.</paragraph>
    <paragraph>Amusseti kimatthaṃ? Ayaṃ puriso tiṭṭhati.</paragraph>
    <paragraph>Simhīti kimatthaṃ? Amhaṃ purisaṃ passasi.</paragraph>
    <paragraph nr="174">, 211Etatesaṃ to.</paragraph>
    <paragraph>Eta taiccetesaṃ anapuṃsakānaṃ takāro sakāramāpajjate simhi vibhattimhi.</paragraph>
    <paragraph>Eso puriso, esā itthī, so puriso, sā itthī.</paragraph>
    <paragraph>Etatesamiti  kimatthaṃ? Itaro puriso, itarā itthī.</paragraph>
    <paragraph>Anapuṃsakānamiti kimatthaṃ? Etaṃ cittaṃ, etaṃ rūpaṃ. Taṃ cittaṃ, taṃ rūpaṃ.</paragraph>
    <paragraph nr="157">, 212Tassa vā nattaṃ sabbattha.</paragraph>
    <paragraph>Tassa sabbanāmassa takārassa nattaṃ hoti vā sabbattha liṅgesu.</paragraph>
    <paragraph>Nāya, tāya, naṃ, taṃ, ne, te, nesu, tesu, namhi, tamhi, nāhi, tāhi, nābhi, tābhi.</paragraph>
    <paragraph nr="176">, 213Sasmāsmiṃsaṃsāsvattaṃ.</paragraph>
    <paragraph>Tassa sabbanāmassa takārassa sabbasseva attaṃ hoti vā sasmāsmiṃ saṃsāiccetesu sabbattha liṅgesu.</paragraph>
    <paragraph>Assa, tassa, asmā, tasmā, asmiṃ, tasmiṃ, assaṃ, tassaṃ, assā, tassā.</paragraph>
    <paragraph>Takārasseti kimatthaṃ? Amussaṃ, amussā.</paragraph>
    <paragraph>Etesvīti kimatthaṃ? Nesu, tesu.</paragraph>
    <paragraph nr="177">, 221Imasaddassa ca.</paragraph>
    <paragraph>Imasaddassa ca sabbasseva attaṃ hoti vā sasmāsmiṃ saṃ sāiccetesu sabbattha liṅgesu.</paragraph>
    <paragraph>Assa , imassa, asmā, imasmā, asmiṃ, imasmiṃ, assaṃ, imissaṃ, assā, imissā.</paragraph>
    <paragraph>Imasaddasseti kimatthaṃ? Etissaṃ, etissā.</paragraph>
    <paragraph nr="178">, 22Sabbato ko.</paragraph>
    <paragraph>Sabbato sabbanāmato kakārāgamo hoti vā simhi vibhattimhi.</paragraph>
    <paragraph>Sabbako, yako, sako, amuko, asuko.</paragraph>
    <paragraph>Vāti kimatthaṃ? Sabbo, yo, so, ko.</paragraph>
    <paragraph>Sabbanāmatoti kimatthaṃ? Puriso.</paragraph>
    <paragraph>Puna sabbatoggahaṇena aññasmāpi kakārāgamo hoti, hīnako, potako.</paragraph>
    <paragraph nr="179">, 204Yapato smiṃsānaṃ saṃsā.</paragraph>
    <paragraph>Sabbato sabbanāmato ghapasaññato smiṃsaiccetesaṃ saṃsā ādesā honti vā yathāsaṅkhyaṃ.</paragraph>
    <paragraph>Sabbassaṃ, sabbassā, sabbāyaṃ, sabbāya, imissaṃ, imissā, imāyaṃ, imāya, amussaṃ, amussā, amuyaṃ, amuyā.</paragraph>
    <paragraph>Sabbanāmatoti kimatthaṃ? Itthiyaṃ, itthiyā.</paragraph>
    <paragraph>Smiṃsānamiti kimatthaṃ? Amuyo.</paragraph>
    <paragraph nr="180">, 207Netāhismimāya yā.</paragraph>
    <paragraph>Etehi sabbanāmehi ghapasaññehi smiṃvacanassa neva āya yāādesā honti.</paragraph>
    <paragraph>Etissaṃ, etāyaṃ, imissaṃ, imāyaṃ, amussaṃ, amuyaṃ.</paragraph>
    <paragraph>Smiṃnti kimatthaṃ? Tāya itthiyā mukhaṃ.</paragraph>
    <paragraph>Etāhīti kimatthaṃ? Kaññāya, vīṇāya, gaṅgāya, kapālikāya.</paragraph>
    <paragraph nr="181">, 95Manogaṇādito smiṃnānamiā.</paragraph>
    <paragraph>Tasmā manogaṇādito smiṃnāiccetesaṃ ikāraākārādesā honti vā yathāsaṅkhyaṃ.</paragraph>
    <paragraph>Manasi, manusmiṃ, sirasi, sirasmiṃ, manasā, manena, vacasā, vacena, sirasā, sirena, sarasā, sarena, tapasā, tapena, vayasā, vayena, yasasā, yasena, tejasā, tejena, urasā, urena, thāmasā, thāmena.</paragraph>
    <paragraph>Smiṃnānamiti kimatthaṃ? Mano, siro, tamo, tapo, tejo.</paragraph>
    <paragraph>Ādiggahaṇena aññāsmāpi smiṃnānaṃ ikāraākārādesā honti, bilasi, bilasā, padasi, padasā.</paragraph>
    <paragraph nr="182">, 97Sassaco.</paragraph>
    <paragraph>Tasmā manogaṇādito sassa ca okāro hoti.</paragraph>
    <paragraph>Manaso, thāmaso, tapaso.</paragraph>
    <paragraph nr="183">, 48Etesamo lope.</paragraph>
    <paragraph>Etesaṃ manogaṇādīnaṃ anto ottamāpajjate vibhattilope kate.</paragraph>
    <paragraph>Manomayaṃ, ayomayaṃ, tejosamena, tapoguṇena, siroruhena.</paragraph>
    <paragraph>Ādiggahaṇaṃkimatthaṃ? Aññesamanto ottamāpajjate. Āposamena, vāyosamena.</paragraph>
    <paragraph>Lopeti kimatthaṃ? Padayā, tapasā, yasasā, vacasā, manasā, evamaññepi yojetabbā.</paragraph>
    <paragraph nr="184">, 96Sa sare vāgamo.</paragraph>
    <paragraph>Eteheva manogaṇādīhi vibhattādese sare pare sakārāgamo hoti vā.</paragraph>
    <paragraph>Manasā, vacasā, manasi, vacasi.</paragraph>
    <paragraph>Vāti kimatthaṃ? Manena, tejena, vasena,</paragraph>
    <paragraph>Sareti  kimatthaṃ? Mano, tejo, yaso.</paragraph>
    <paragraph>Puna ādiggahaṇena aññasmimpi paccaye pare sakārāgamo hoti. Mānasikaṃ, vācasikaṃ.</paragraph>
    <paragraph nr="185">, 112Santasaddassa so te bo cante.</paragraph>
    <paragraph>Sabbassa santasaddassa sakārādeso hoti bhakāre pare, ante ca bakārāgamo hoti.</paragraph>
    <paragraph>Sabbhireva samāsetha,</paragraph>
    <paragraph>Sabbhikubbetha santhavaṃ.</paragraph>
    <paragraph>Sataṃ saddhammamaññāya,</paragraph>
    <paragraph>Seyyo hoti na pāpiyo.</paragraph>
    <paragraph>Jīranti ve rājarathā sucittā.</paragraph>
    <paragraph>Atho sarīrampi jaraṃ upeti.</paragraph>
    <paragraph>Satañca dhammo na jaraṃ upeti,</paragraph>
    <paragraph>Santo have sabbhi pavedayanti.</paragraph>
    <paragraph>Sabbhūto, sabbhāvo.</paragraph>
    <paragraph>Bheti kimatthaṃ? Santehi pūjito bhagavā.</paragraph>
    <paragraph>Caggahaṇaṃ kvaci sakārasseva pasiddhatthaṃ. Sakkāro, sakkato.</paragraph>
    <paragraph nr="196">, 107Simhigacchantādīnaṃntasaddo aṃ.</paragraph>
    <paragraph>Simhi gacchantādīnaṃ ntasaddo amāpajjate vā.</paragraph>
    <paragraph>Gacchaṃ, gacchanto, mahaṃ, mahanto, caraṃ, caranto, khādaṃ, khādanto.</paragraph>
    <paragraph>Gacchantādīnamiti kimatthaṃ? Anto, danto, vanto, santo.</paragraph>
    <paragraph nr="187">, 108Sesesu ntuva.</paragraph>
    <paragraph>Gacchantādīnaṃntasaddontuppaccayova daṭṭhabbo sesesu vibhattippaccayesu.</paragraph>
    <paragraph>Gacchato, mahato, gacchati, mahati, gacchatā, mahatā.</paragraph>
    <paragraph>Sesesūti kimatthaṃ? Gacchaṃ, mahaṃ, caraṃ, khādaṃ.</paragraph>
    <paragraph nr="188">, 115Brahmatta sakha rājādito amānaṃ.</paragraph>
    <paragraph>Brahma atta sakha rājaiccevamādito aṃvacanassa ānaṃ hoti vā.</paragraph>
    <paragraph>Brahmānaṃ, brahmaṃ, attānaṃ, attaṃ, sakhānaṃ, sakhaṃ, rājānaṃ, rājaṃ.</paragraph>
    <paragraph>Amiti kimatthaṃ? Rājā.</paragraph>
    <paragraph nr="189">, 113Syāca.</paragraph>
    <paragraph>Brahma atta sakha rājaiccevamādito sivacanassa ā ca hoti.</paragraph>
    <paragraph>Brahmā, attā, sakhā, rājā, ātumā.</paragraph>
    <paragraph nr="190">, 114Yonamāno.</paragraph>
    <paragraph>Brahmaatta sakha rājaiccevamādito yonaṃ ānoādeso hoti.</paragraph>
    <paragraph>Brahmāno, attāno, sakhāno, rājāno, ātumāno.</paragraph>
    <paragraph nr="191">, 130Sakhato cāyo no.</paragraph>
    <paragraph>Tasmā sakhato ca yonaṃ āyo no ādesā honti.</paragraph>
    <paragraph>Sakhāyo, sakhino.</paragraph>
    <paragraph>Yonamiti kimatthaṃ? Sakhā.</paragraph>
    <paragraph nr="192">, 135Smime.</paragraph>
    <paragraph>Tasmā sakhato smiṃvacanassa ekāro hoti. Sakhe.</paragraph>
    <paragraph nr="193">, 122Brahmatogassa ca.</paragraph>
    <paragraph>Tasmā brahmato gassa ca ekāro hoti. He brahme.</paragraph>
    <paragraph nr="194">, 131Sakhantassi no nā naṃ sesu.</paragraph>
    <paragraph>Tassa sakhantassa ikāro hoti nonānaṃsaiccetesu.</paragraph>
    <paragraph>Sakhino, sakhinā, sakhīnaṃ, sakhissa.</paragraph>
    <paragraph>Etesvīti kimatthaṃ? Sakhārehi.</paragraph>
    <paragraph nr="195">, 134Āro himhi vā.</paragraph>
    <paragraph>Tassa sakhantassa āro hoti vā himhi vibhattimhi. Sakhārehi, sakhehi.</paragraph>
    <paragraph nr="196">, 133Sunamaṃsu vā.</paragraph>
    <paragraph>Tassa sakhantassa āro hoti vā sunaṃ aṃiccetesu.</paragraph>
    <paragraph>Sakhāresu, sakhesu, sakhārānaṃ, sakhīnaṃ, sakhāraṃ, sakhaṃ.</paragraph>
    <paragraph nr="197">, 125Brahmato tu smiṃ ni.</paragraph>
    <paragraph>Tasmā brahmato smiṃvacanassa niādeso hoti. Brahmani.</paragraph>
    <paragraph>Tuggahaṇena abrahmatopi smiṃ vacanassa ni hoti. Kammani, cammani, muddhani.</paragraph>
    <paragraph nr="198">, 123Uttaṃ sanāsu.</paragraph>
    <paragraph>Tassa brahmasaddassa anto uttamāpajjate sanāiccetesu.</paragraph>
    <paragraph>Brahmuno, brahmunā.</paragraph>
    <paragraph>Sanāsūti kimatthaṃ? Brahmā.</paragraph>
    <paragraph nr="199">, 158Satthupitādīnamā sismiṃsilopoca.</paragraph>
    <paragraph>Satthupituādīnamanto attamāpajjate sismiṃ, silopo ca hoti.</paragraph>
    <paragraph>Satthā, pitā, mātā, bhātā, kattā.</paragraph>
    <paragraph>Sisminti kimatthaṃ? Satthussa, pitussa, mātussa, bhātussa, kattussa.</paragraph>
    <paragraph nr="200">, 159Aññesvārattaṃ.</paragraph>
    <paragraph>Satthupituādīnamanto aññesu vacanesu ārattamāpajjate.</paragraph>
    <paragraph>Satthāraṃ, pitaraṃ, mātaraṃ, bhātaraṃ, kattāraṃ, satthārehi, pitarehi, mātarehi, bhātarehi, kattārehi.</paragraph>
    <paragraph>Aññesvīti  kimatthaṃ? Satthā, pitā, mātā, bhātā, kattā.</paragraph>
    <paragraph nr="201">, 163Vā naṃmhi.</paragraph>
    <paragraph>Satthupituādīnamanto ārattamāpajjate vā naṃmhi vibhattimhi.</paragraph>
    <paragraph>Satthārānaṃ, pitarānaṃ, mātarānaṃ, bhātarānaṃ.</paragraph>
    <paragraph>Vāti kimatthaṃ? Satthānaṃ, pitūnaṃ, mātūnaṃ, bhātūnaṃ.</paragraph>
    <paragraph nr="202">, 164Satthunattañca.</paragraph>
    <paragraph>Tassa satthusaddassa anto attamāpajjate vā naṃmhi vibhattimhi.</paragraph>
    <paragraph>Satthānaṃ, pitānaṃ, mātānaṃ, bhātānaṃ, kattānaṃ.</paragraph>
    <paragraph>Vāti kimatthaṃ? Satthārānaṃ, pitarānaṃ, mātarānaṃ, bhātarānaṃ, dhītarānaṃ.</paragraph>
    <paragraph>Caggahaṇaṃ aññesampi saṅgahaṇatthaṃ.</paragraph>
    <paragraph nr="203">, 162Usasmiṃ salopo ca.</paragraph>
    <paragraph>Satthupituiccevamādīnamantassa uttaṃ hoti vā sasmiṃ, salopo ca.</paragraph>
    <paragraph>Satthu , satthussa, satthuno dīyate, pariggaho vā. Pitu, pitussa, pituno dīyate, pariggaho vā. Bhātu, bhātussa, bhātuno dīyate, pariggaho vā.</paragraph>
    <paragraph>Caggahaṇaṃ dutiyasampiṇḍanatthaṃ.</paragraph>
    <paragraph nr="204">, 167Sakkamandhātādīnañca.</paragraph>
    <paragraph>Sakkamandhātuiccevamādīnamanto uttamāpajjate sasmiṃ, salopo ca hoti.</paragraph>
    <paragraph>Sakkamandhātu iva assa rājino vibhavo. Evaṃ kattu, gantu, dātu iccevamādī.</paragraph>
    <paragraph>Punārambhaggahaṇaṃ kimatthaṃ? Niccadīpanatthaṃ. Sakkamandhātu.</paragraph>
    <paragraph>Caggahaṇaṃ dutiyasampiṇḍanatthaṃ.</paragraph>
    <paragraph nr="205">, 160Tato yonamo tu.</paragraph>
    <paragraph>Tato ārādesato sabbesaṃ yo naṃ okārādeso hoti.</paragraph>
    <paragraph>Satthāro, pitaro, mātaro, bhātaro, kattāro, vattāro.</paragraph>
    <paragraph>Tuggahaṇena aññasmāpi yonaṃ okāro hoti. Caturo janā, gāvo, ubho purisā.</paragraph>
    <paragraph nr="206">, 165Tatosmimi.</paragraph>
    <paragraph>Tato ārādesato smiṃvacanassa ikārādeso hoti.</paragraph>
    <paragraph>Satthari, pitari, mātari, dhītari, bhātari, kattari, vattari.</paragraph>
    <paragraph>Puna tatogahaṇena aññasmāpi smiṃvacanassa ikāro hoti. Bhuvi.</paragraph>
    <paragraph nr="207">, 161Nā ā.</paragraph>
    <paragraph>Tato ārādesato nāvacanassa āādeso hoti.</paragraph>
    <paragraph>Satthārā, pitarā, mātarā, bhātarā, dhītarā, kattārā, vattārā.</paragraph>
    <paragraph nr="208">, 166Āro rassamikāre.</paragraph>
    <paragraph>Ārādeso rassamāpajjate ikāre pare.</paragraph>
    <paragraph>Satthari, pitari, mātari, dhītari, kattari, vattari.</paragraph>
    <paragraph nr="209">, 168Pitādīnamasimhi.</paragraph>
    <paragraph>Pitādīna mārādeso rassamāpajjate asimhi vibhattimhi.</paragraph>
    <paragraph>Pitarā, mātarā, bhātarā, mītarā pitaro, mātaro, bhātaro, dhītaro.</paragraph>
    <paragraph>Asimhiggahaṇaṃtomhi pare ikārādesañāpanatthaṃ. Mātito, pitito, bhātito, duhitito.</paragraph>
    <paragraph nr="210">, 239Tayātayīnaṃ takāro tvattaṃ vā.</paragraph>
    <paragraph>Tayātayi iccetesaṃ takāro tvattamāpajjate vā.</paragraph>
    <paragraph>Tvayā, tayā, tvayi, tayi.</paragraph>
    <paragraph>Etesamiti kimatthaṃ? Tuvaṃ, tavaṃ.</paragraph>
    <centered>Iti nādhakappe tatiyo kaṇḍo.</centered>
    <subhead>Catutthakaṇḍa</subhead>
    <paragraph nr="211">, 126Attanto hismi’manattaṃ.</paragraph>
    <paragraph>Tassa attano anto anattamāpajjate himhi vibhattimhi.</paragraph>
    <paragraph>Attanehi, attanebhi.</paragraph>
    <paragraph>Attantoti kimatthaṃ? Rājehi, rājebhi.</paragraph>
    <paragraph>Hisminti kimatthaṃ? Attano.</paragraph>
    <paragraph>Anattamitibhāvaniddesena attasaddassa sakādeso hoti sabbāsu vibhattīsu. Sako, sakā, sakaṃ, sake.</paragraph>
    <paragraph nr="212">, 329Tatosmiṃni.</paragraph>
    <paragraph>Tato attato smiṃvacanassa ni hoti. Attani.</paragraph>
    <paragraph nr="213">, 127Sassa no.</paragraph>
    <paragraph>Tatoattato sassa vibhattissa no hoti, attano.</paragraph>
    <paragraph nr="214">, 128Smā nā.</paragraph>
    <paragraph>Tato attato smā vacanassa nā hoti. Attanā.</paragraph>
    <paragraph>Puna tatogahaṇena tassa attano takārasseva rakāro hoti sabbesu vacanesu. Atrajo, atrajaṃ.</paragraph>
    <paragraph nr="215">, 141Jhalato ca.</paragraph>
    <paragraph>Jhalaiccetehi smāvacanassa nā hoti.</paragraph>
    <paragraph>Agginā, daṇḍinā, bhikkhunā, sayambhunā.</paragraph>
    <paragraph>Smāti kimatthaṃ? Aggayo, munayo, isayo.</paragraph>
    <paragraph nr="216">, 180Ghapato smiṃ yaṃ vā.</paragraph>
    <paragraph>Tasmā ghapato smiṃ vacanassa yaṃ hoti vā.</paragraph>
    <paragraph>Kaññāyaṃ , kaññāya. Rattiyaṃ, rattiyā. Itthiyaṃ, itthiyā. Yāguyaṃ, yāguyā. Vakhuyaṃ, vadhuyā.</paragraph>
    <paragraph nr="217">, 199Yonaṃ ni napuṃsakehi.</paragraph>
    <paragraph>Sabbesaṃ yonaṃ ni hoti vā napuṃsakehi liṅgehi.</paragraph>
    <paragraph>Aṭṭhīni, aṭṭhī, āyūni, āyū.</paragraph>
    <paragraph>Napuṃsakehīti kimatthaṃ? Itthiyo.</paragraph>
    <paragraph nr="218">, 196Ato niccaṃ.</paragraph>
    <paragraph>Akārantehi napuṃsakaliṅgehi yonaṃ ni hoti niccaṃ.</paragraph>
    <paragraph>Yāni, yāni. Tāni, tāni. Kāni, kāni. Bhayāni, bhayāni. Rūpāni, rūpāni.</paragraph>
    <paragraph nr="219">, 196Siṃ.</paragraph>
    <paragraph>Akārantehi napuṃsakaliṅgehi sivacanassa aṃ hoti niccaṃ.</paragraph>
    <paragraph>Sabbaṃ, yaṃ, taṃ, kaṃ, rūpaṃ.</paragraph>
    <paragraph nr="220">, 74Sesato lopaṃ pasipi.</paragraph>
    <paragraph>Tato niddiṭṭhehi ligehi sesakhatā gasiiccete lopamāpajjante.</paragraph>
    <paragraph>Bhoti  itthi, sā itthī. Bho daṇḍi, so daṇḍī. Bho sattha, so satthā. Bho rāja, so rājā. Sesatoti kimatthaṃ? Puriso gacchati.</paragraph>
    <paragraph>Gasīti kimatthaṃ? Itthiyā, satthussa.</paragraph>
    <paragraph nr="221">, 282Sabbāsamāvuso pasagganipātādīhi ca.</paragraph>
    <paragraph>Sabbāsaṃ vibhattīnaṃ ekavacanabahuvacanānaṃ paṭhamā dutiyātatiyā catutthī pañcamī chaṭṭhī sattamīnaṃ lopo hoti, āvuso upasagga nipātaiccevamādīhi ca,</paragraph>
    <paragraph>Tvaṃ panāvuso, tumhe panāvuso, padaso dhammaṃ vāceyya, vihāraṃ sve upagaccheyya.</paragraph>
    <paragraph>Pa, parā, ni, nī, u, du, saṃ, vi, ava, anu, pari, adhi, abhi, pati, su, ā, ati, api, apa, upa, pahāro, parābhavo, nihāro, nīhāro, uhāro, duhāro, saṃhāro, vihāro, avahāro, anuhāro, parihāro, adhihāro, abhihāro, patihāro, suhāro, āhāro, atihāro, apihāro, apahāro, upahāro, evaṃ vīsati upasaggehi ca.</paragraph>
    <paragraph>Yathā, tathā, evaṃ, khalu, kho, tatra, atho, atha, hi, tu ca, vā, vo, haṃ, abhaṃ, alaṃ, eva, ho aho, he , ahe, re, are, evamādīhi nipātehi ca yojetabbāni.</paragraph>
    <paragraph>Caggahaṇama vadhāraṇatthaṃ.</paragraph>
    <paragraph nr="222">, 342Pumassa liṅgādīsu samāsesu.</paragraph>
    <paragraph>Pumaiccetassa anto lopamāpajjate liṅgādīsu parapadesu samāsesu.</paragraph>
    <paragraph>Pulliṅgaṃ, pumbhāvo, puṅkokilo.</paragraph>
    <paragraph>Pumasseti kimatthaṃ? Itthiliṅgaṃ, napuṃsakaliṅgaṃ.</paragraph>
    <paragraph>Liṅgādīsūti kimatthaṃ? Pumitthī.</paragraph>
    <paragraph>Samāsesūti kimatthaṃ? Pumassa liṅgaṃ.</paragraph>
    <paragraph nr="223">, 188Aṃ yamīto pasaññato.</paragraph>
    <paragraph>Aṃ vacanassa yaṃ hoti vā īto pasaññato.</paragraph>
    <paragraph>Itthiyaṃ, itthiṃ.</paragraph>
    <paragraph>Pasaññatoti kimatthaṃ? Daṇḍinaṃ, bhoginaṃ.</paragraph>
    <paragraph>Amiti kimatthaṃ? Itthīhi.</paragraph>
    <paragraph nr="224">, 153Naṃ jhato katarassā.</paragraph>
    <paragraph>Tasmā jhato katarassā aṃ vacanassa naṃ hoti.</paragraph>
    <paragraph>Daṇḍinaṃ, bhoginaṃ.</paragraph>
    <paragraph>Jhatoti kimatthaṃ? Vessabhuṃ.</paragraph>
    <paragraph>Katarassāti kimatthaṃ? Kucchiṃ.</paragraph>
    <paragraph nr="225">, 151Yonaṃ no.</paragraph>
    <paragraph>Sabbesaṃ yonaṃ jhato katarassā no hoti.</paragraph>
    <paragraph>Daṇḍino bhogino, he daṇḍino, he bhogino.</paragraph>
    <paragraph>Katarassāti kimatthaṃ? Aggayo, munayo, isayo.</paragraph>
    <paragraph>Jhatoti kimatthaṃ? Sayambhuno.</paragraph>
    <paragraph>Yonanti kimatthaṃ? Daṇḍinā, bhoginā.</paragraph>
    <paragraph nr="226">, 154Smiṃni.</paragraph>
    <paragraph>Tasmā jhato katarassā smiṃvacanassa niāde so hoti.</paragraph>
    <paragraph>Daṇḍini, bhogini.</paragraph>
    <paragraph>Katarassāti kimatthaṃ? Byādhimhi.</paragraph>
    <paragraph nr="227">, 270Kissa kaveca.</paragraph>
    <paragraph>Kimiccetassa ko ca hoti vapaccaye pare.</paragraph>
    <paragraph>Kva  gatosi tvaṃ devānaṃ piyatissa.</paragraph>
    <paragraph>Caggahaṇena avapaccaye parepi ko ca hoti. Ko taṃninditu marahati, kathaṃ bodhayituṃ dhammaṃ.</paragraph>
    <paragraph>Veti kimatthaṃ? Kuto āgatosi tvaṃ.</paragraph>
    <paragraph nr="228">, 272Kuhiṃ haṃ su ca.</paragraph>
    <paragraph>Kimiccetassa ku hoti hiṃ haṃiccetesu ca. Kuhiṃ gacchasi, kulaṃ gacchasi.</paragraph>
    <paragraph>Caggahaṇena hiñcanaṃdācanaṃ paccayesu paresu aññatthāpi ku hoti. Kuhiñcanaṃ, kudācanaṃ.</paragraph>
    <paragraph nr="229">, 226Sesesu ca.</paragraph>
    <paragraph>Kimiccetassa ko hoti sesesu vibhattipaccayesu paresu.</paragraph>
    <paragraph>Ko pakāro kathaṃ, kaṃ pakāraṃ kathaṃ.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="230">, 262Trabhothesu ca.</paragraph>
    <paragraph>Kimiccetassa ku hoti tratotha iccetesu ca.</paragraph>
    <paragraph>Kutra, kuto, kuttha.</paragraph>
    <paragraph>Caggahaṇamanukaḍḍhanatthaṃ,</paragraph>
    <paragraph nr="231">, 263Sabbassetassa, kāro vā.</paragraph>
    <paragraph>Sabbassa etasaddassa akāro hoti vā tothaiccetesu.</paragraph>
    <paragraph>Ato, attha, etto, ettha.</paragraph>
    <paragraph nr="232">, 267Tre niccaṃ.</paragraph>
    <paragraph>Sabbassa etasaddassa akāro hoti niccaṃ trapaccaye pare.</paragraph>
    <paragraph>Atra.</paragraph>
    <paragraph nr="233">, 264E tothesu ca.</paragraph>
    <paragraph>Sabbassa etasaddassa ekāro hoti vā tothaiccetesu.</paragraph>
    <paragraph>Etto, ato, ettha, attha.</paragraph>
    <paragraph nr="234">, 265Imassi thaṃ dāni ha to dhesu ca.</paragraph>
    <paragraph>Imasaddassa sabbasseva ikāro hoti thaṃ dānihato dhaiccetesu.</paragraph>
    <paragraph>Itthaṃ, idāni, iha, ito, idha.</paragraph>
    <paragraph nr="235">, 281Adhunāmhica.</paragraph>
    <paragraph>Imasaddassa sabbasseva akāro hoti dhunāmhi paccaye pare.</paragraph>
    <paragraph>Adhunā.</paragraph>
    <paragraph>Caggahaṇamavadhāraṇatthaṃ.</paragraph>
    <paragraph nr="236">, 280Eta rahimhi.</paragraph>
    <paragraph>Sabbasseva imasaddassa etādeso hoti rahimhi paccaye pare.</paragraph>
    <paragraph>Etarahi.</paragraph>
    <paragraph nr="237">, 176Itthīyato āpaccayo.</paragraph>
    <paragraph>Itthiyaṃ vattamānāya akārato āpaccayo hoti.</paragraph>
    <paragraph>Sabbā, yā, sā, kā. Katarā.</paragraph>
    <paragraph nr="238">, 187Nadādito vā ī.</paragraph>
    <paragraph>Nadādito vāanadāditovā itthiyaṃ vattamānāya īpaccayo hoti.</paragraph>
    <paragraph>Nadī, mahī, kumārī, taruṇī, sakhī, itthī.</paragraph>
    <paragraph nr="239">, 190Ṇavaṇika ṇeyya ṇa ntuhi.</paragraph>
    <paragraph>Ṇava ṇika ṇeyya ṇa ntuiccetehi itthiyaṃ vattamānehi īpaccayo hoti.</paragraph>
    <paragraph>Māṇavī, paṇḍavī, nāvikī, venateyyī, kunteyyī, gotamī, guṇavatī, sāmāvatī.</paragraph>
    <paragraph nr="240">, 193Pati bhikkhurājīkārantehi inī.</paragraph>
    <paragraph>Pati bhikkhu rājīkārantehi itthiyaṃ vattamānehi inīpaccayo hoti.</paragraph>
    <paragraph>Gahapatānī, bhikkhunī, rājinī, hatthinī, daṇḍinī, medhāvinī, tapassinī.</paragraph>
    <paragraph nr="241">, 191Ntussa tamīkāre.</paragraph>
    <paragraph>Sabbasseva ntupaccayassa takāro hoti vā īkāre pare.</paragraph>
    <paragraph>Guṇavatī, guṇavantī, kulavatī, kulavantī, satimatī. Satimantī, mahatī, mahantī, gottamatī, gottamantī.</paragraph>
    <paragraph nr="242">, 192Bhavato bhoto.</paragraph>
    <paragraph>Sabbasseva bhavantasaddassa bhotādeso hoti īkāre itthigate pare.</paragraph>
    <paragraph>Bhoti ayye, bhoti kaññe, bhoti kharādiye.</paragraph>
    <paragraph nr="243">, 110Bhogetu.</paragraph>
    <paragraph>Sabbasseva bhavantasaddassa bhoādeso hoti ge pare.</paragraph>
    <paragraph>Bho purisa, bho aggi, bho rāja, bho sattha, bho daṇḍi, bho sayambhu.</paragraph>
    <paragraph>Geti kimatthaṃ? Bhavatā, bhavaṃ.</paragraph>
    <paragraph>Tuggahaṇena aññasmimpi vacane sabbassa bhavantasaddassa bhonta bhante bhonto bhadde bhotā bho toiccete ādesā honti.</paragraph>
    <paragraph>Bhonta, bhante, bhonto, bhadde, bhotā, bhoto.</paragraph>
    <paragraph nr="244">, 72Akārapitādyantānamā.</paragraph>
    <paragraph>Akāro ca pitādīnamanto ca attamāpajjate ge pare.</paragraph>
    <paragraph>Bho purisā, bho rājā, bho pitā, bho mātā, bho satthā.</paragraph>
    <paragraph nr="245">, 152Jhalapā rassaṃ.</paragraph>
    <paragraph>Jhalapaiccete rassamāpajjante ge pare.</paragraph>
    <paragraph>Bho daṇḍi, bho sayambhu, bhoti itthi, bhotivadhu,</paragraph>
    <paragraph nr="246">, 73Ākārovā.</paragraph>
    <paragraph>Ākāro rassamāpajjate vā ge pare.</paragraph>
    <paragraph>Bho rāja, bho rājā, bho atta, bho attā, bho sakha, bho sakhā, bho sattha, bho satthā.</paragraph>
    <centered>Iti nāmakappe catuttho kaṇḍo.</centered>
    <subhead>Pañcamakaṇḍa</subhead>
    <paragraph nr="247">, 261Tvādayo vibhattisaññāyo.</paragraph>
    <paragraph>Toādi yesaṃ paccayānaṃ, te honti tvādayo. Te paccayā tvādayo vibhattisaññāva daṭṭhabbā.</paragraph>
    <paragraph>Sabbato, yato, tato, kuto, ato, ito, sabbadā, yadā, tadā, kadā, idha, idāni.</paragraph>
    <paragraph nr="248">, 260Kvaci to pañcamyatthe.</paragraph>
    <paragraph>Kvaci topaccayo hoti pañcamyatthe.</paragraph>
    <paragraph>Sabbato, yato, tato, kuto, ato, ito.</paragraph>
    <paragraph>Kvacīti kimatthaṃ? Sabbasmā, imasmā.</paragraph>
    <paragraph nr="249">, 266Tratha sattamiyā sabbanāmehi.</paragraph>
    <paragraph>Trathaiccete paccayā honti sattamyatthe sabba nāmehi.</paragraph>
    <paragraph>Sabbatra, sabbattha, yatra, yattha, tatra, tattha.</paragraph>
    <paragraph nr="250">, 268Sabbato dhi.</paragraph>
    <paragraph>Sabbaiccetasmā dhipaccayo hoti kvaci sattamyatthe. Sabbadhi, sabbasmiṃ.</paragraph>
    <paragraph nr="251">, 269Kiṃ smā vo.</paragraph>
    <paragraph>Kimiccetasmā vapaccayo hoti sattamyatthe.</paragraph>
    <paragraph>Kva gatosi tva devānaṃpiyatissa.</paragraph>
    <paragraph nr="252">, 271Hiṃ haṃ hiñcanaṃ.</paragraph>
    <paragraph>Kimiccetasmā hiṃhaṃhiñcanaṃiccete paccayā honti sattamyatthe.</paragraph>
    <paragraph>Kuhiṃ, kulaṃ, kuhiñcanaṃ.</paragraph>
    <paragraph nr="253">, 273Tamhā ca.</paragraph>
    <paragraph>Tamhā ca hi haṃiccete paccayā honti sattamyatthe. Tahiṃ, tahaṃ.</paragraph>
    <paragraph>Caggahaṇaṃhiñcanaggahaṇanivattanatthaṃ.</paragraph>
    <paragraph nr="254">, 274Imasmā ha dhā ca.</paragraph>
    <paragraph>Imasmā hadhaiccete paccayā honti sattamyatthe. Iha, idha.</paragraph>
    <paragraph>Caggahaṇamavadhāraṇatthaṃ.</paragraph>
    <paragraph nr="255">, 275Yato hiṃ.</paragraph>
    <paragraph>Tasmā yato hiṃpaccayo hoti sattamyatthe. Yahiṃ.</paragraph>
    <paragraph nr="256">, 0Kāle.</paragraph>
    <paragraph>‘‘Kāle’’iccetaṃ adhikāratthaṃ veditabbaṃ.</paragraph>
    <paragraph nr="257">, 279Kiṃsabbaññekayakuhidādācanaṃ.</paragraph>
    <paragraph>Kiṃ sabbaañña eka ya kuiccetehi dā dācanaṃiccete paccayā honti kāle sattamyatthe.</paragraph>
    <paragraph>Kadā, sabbadā, aññadā, ekadā, yadā, kudācanaṃ.</paragraph>
    <paragraph nr="258">, 278Tamhā dāni ca.</paragraph>
    <paragraph>Taiccetasmā dāni dāiccete paccayā honti, kāle sattamyatthe.</paragraph>
    <paragraph>Tadāni , tadā.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="259">, 279Imasmā rahi dhunā dāni ca.</paragraph>
    <paragraph>Imasmā rahi dhunā dāniiccete paccayā honti kāle sattamyatthe.</paragraph>
    <paragraph>Terahi, adhunā, idāni.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="260">, 277Sabbassa so dāmhi vā.</paragraph>
    <paragraph>Sabbaiccetassa sakārādeso hoti vā dāmhi paccaye pare.</paragraph>
    <paragraph>Sadā, sabbadā.</paragraph>
    <paragraph nr="261">, 369Avaṇṇo ye lopañca.</paragraph>
    <paragraph>Avaṇṇo ye paccaye pare lopamāpajjate.</paragraph>
    <paragraph>Bāhussaccaṃ, paṇḍiccaṃ, vepullaṃ, kāruññaṃ, kosallaṃ, sāmaññaṃ, sohajjaṃ.</paragraph>
    <paragraph nr="262">, 391Vuḍḍhassa jo iyiṭṭhesu.</paragraph>
    <paragraph>Sabbasseva vuḍḍhasaddassa joādeso hoti iya iṭṭhaiccetesu paccayesu.</paragraph>
    <paragraph>Jeyyo , jeṭṭho.</paragraph>
    <paragraph nr="263">, 392Pasatthassa so ca.</paragraph>
    <paragraph>Sabbasseva pasatthasaddassa soādeso hoti, jādeso ca iyaiṭṭhaiccetesu paccayesu.</paragraph>
    <paragraph>Seyyo, seṭṭho, jeyyo, jeṭṭho.</paragraph>
    <paragraph nr="264">, 393Antikassa nedo.</paragraph>
    <paragraph>Sabbassa antikasaddassa nedādeso hoti iya iṭṭhaiccetesu paccayesu.</paragraph>
    <paragraph>Nediyo, nediṭṭho.</paragraph>
    <paragraph nr="265">, 394Bāḷhassa sādho.</paragraph>
    <paragraph>Sabbassa bāḷhasaddassa sādhādeso hoti iya iṭṭhaiccetesu paccayesu.</paragraph>
    <paragraph>Sādhiyo, sādhiṭṭho.</paragraph>
    <paragraph nr="266">, 395Appassa kaṇa.</paragraph>
    <paragraph>Sabbassa appasaddassa kaṇa ādeso hoti iya iṭṭhaiccetesu paccayesu.</paragraph>
    <paragraph>Kaṇiyo, kaṇiṭṭho.</paragraph>
    <paragraph nr="267">, 396Yuvānañca.</paragraph>
    <paragraph>Sabbassa yuvasaddassa kaṇa ādeso hoti iya iṭṭhaiccetesu paccayesu.</paragraph>
    <paragraph>Kaniyo, kaniṭṭho.</paragraph>
    <paragraph>Caggahaṇamanukaḍḍhanatthaṃ.</paragraph>
    <paragraph nr="268">, 397Vantumantu vīnañca lopo.</paragraph>
    <paragraph>Vantumantuvīiccetesaṃ paccayānaṃ lopo hoti iyaiṭṭhaiccetesu paccayesu.</paragraph>
    <paragraph>Guṇiyo, guṇiṭṭho, satiyo, satiṭṭho, medhiyo, medhiṭṭho.</paragraph>
    <paragraph nr="269">, 401Yavataṃ ta la ṇa dakārānaṃ byañjanāni ca la ña jakārattaṃ.</paragraph>
    <paragraph>Yakāravantānaṃ ta la ṇa dakārānaṃ byañjanāni ca la ña jakārattamāpajjante yathāsaṅkhyaṃ.</paragraph>
    <paragraph>Bāhussaccaṃ, paṇḍiccaṃ, vepullaṃ, kāruññaṃ, kosallaṃ, nepuññaṃ, sāmaññaṃ, sohajjaṃ.</paragraph>
    <paragraph>Ya va tamiti kimatthaṃ? Tiṇadalaṃ.</paragraph>
    <paragraph>Ta la ṇa dakārānamiti kimatthaṃ? Ālasyaṃ, ārogyaṃ.</paragraph>
    <paragraph>Byañjanānamiti  kimatthaṃ? Maccunā.</paragraph>
    <paragraph>Kāraggahaṇaṃ kimatthaṃ? Yakārassa makārādesañāpanatthaṃ. Opammaṃ.</paragraph>
    <paragraph nr="270">, 120Amha tumhanturāja brahmatta sakhasatthu pitādīhismā nāva.</paragraph>
    <paragraph>Amha tumhanturāja brahma atta sakha satthu pituiccevamādīhi smāvacanaṃ nāva daṭṭhabbaṃ.</paragraph>
    <paragraph>Mayā, tayā, guṇavatā, raññā, brahmunā, attanā, sakhinā, satthārā, pitarā, mātarā, bhātarā, dhītarā, kattārā, vattārā.</paragraph>
    <paragraph>Etehīti kimatthaṃ? Purisā.</paragraph>
    <centered>Iti nāmakappe pañcamo kaṇḍo</centered>
    <centered>Nāmakappo niṭṭhito.</centered>
  </text>
</tree>
