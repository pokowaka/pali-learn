<?xml version='1.0' encoding='UTF-8'?>
<tree text="Bhikkhuvibha&#x1E45;go" target="text">
  <text>
    <title>Pārājikakathā</title>
    <subhead>Paṭhamapārājikakathā</subhead>
    <hangnum nr="6"/>
    <gatha type="1"> Tividhe  tilamattampi, magge sevanacetano;</gatha>
    <gatha type="last">Aṅgajātaṃ pavesento, allokāse parājito.</gatha>
    <hangnum nr="7"/>
    <gatha type="1"> Pavesanaṃ paviṭṭhaṃ vā, ṭhitamuddharaṇampi vā;</gatha>
    <gatha type="last">Sasikkho sādiyanto so, ṭhapetvā kiriyaṃ cuto.</gatha>
    <hangnum nr="8"/>
    <gatha type="1"> Santhatenaṅgajātena, santhataṃ vā asanthataṃ;</gatha>
    <gatha type="last">Maggaṃ pana pavesento, tathevāsanthatena ca.</gatha>
    <hangnum nr="9"/>
    <gatha type="1"> Upādinnenupādinne, anupādinnakena vā;</gatha>
    <gatha type="last">Ghaṭṭite anupādinne, sace sādiyatettha so.</gatha>
    <hangnum nr="10"/>
    <gatha type="1"> Hoti pārājikakkhette, paviṭṭhe tu parājito;</gatha>
    <gatha type="last">Khette thullaccayaṃ tassa, dukkaṭañca viniddise.</gatha>
    <hangnum nr="11"/>
    <gatha type="1"> Mate akkhāyite cāpi, yebhuyyakkhāyitepi ca;</gatha>
    <gatha type="last">Methunaṃ paṭisevanto, hoti pārājiko naro.</gatha>
    <hangnum nr="12"/>
    <gatha type="1"> Yebhuyyakkhāyite cāpi, upaḍḍhakkhāyitepi ca;</gatha>
    <gatha type="last">Hoti thullaccayāpatti, sese āpatti dukkaṭaṃ.</gatha>
    <hangnum nr="13"/>
    <gatha type="1"> Nimittamattaṃ sesetvā, khāyitepi sarīrake;</gatha>
    <gatha type="last">Nimitte methunaṃ tasmiṃ, sevatopi parājayo.</gatha>
    <hangnum nr="14"/>
    <gatha type="1"> Uddhumātādisampatte, sabbatthāpi ca dukkaṭaṃ;</gatha>
    <gatha type="last">Khāyitākkhāyitaṃ nāma, sabbaṃ matasarīrake.</gatha>
    <hangnum nr="15"/>
    <gatha type="1"> Chinditvā pana tacchetvā, nimittuppāṭite pana;</gatha>
    <gatha type="last">Vaṇasaṅkhepato tasmiṃ, sevaṃ thullaccayaṃ phuse.</gatha>
    <hangnum nr="16"/>
    <gatha type="1"> Tato  methunarāgena, patitāya nimittato;</gatha>
    <gatha type="last">Tāyaṃ upakkamantassa, dukkaṭaṃ maṃsapesiyaṃ.</gatha>
    <hangnum nr="17"/>
    <gatha type="1"> Nakhapiṭṭhippamāṇepi, maṃse nhārumhi vā sati;</gatha>
    <gatha type="last">Methunaṃ paṭisevanto, jīvamāne parājito.</gatha>
    <hangnum nr="18"/>
    <gatha type="1"> Kaṇṇacchiddakkhināsāsu, vatthikose vaṇesu vā;</gatha>
    <gatha type="last">Aṅgajātaṃ pavesento, rāgā thullaccayaṃ phuse.</gatha>
    <hangnum nr="19"/>
    <gatha type="1"> Avasesasarīrasmiṃ, upakacchūrukādisu;</gatha>
    <gatha type="last">Vasā methunarāgassa, sevamānassa dukkaṭaṃ.</gatha>
    <hangnum nr="20"/>
    <gatha type="1"> Assagomahisādīnaṃ, oṭṭhagadrabhadantinaṃ;</gatha>
    <gatha type="last">Nāsāsu vatthikosesu, sevaṃ thullaccayaṃ phuse.</gatha>
    <hangnum nr="21"/>
    <gatha type="1"> Tathā sabbatiracchānaṃ, akkhikaṇṇavaṇesupi;</gatha>
    <gatha type="last">Avasesasarīresu, sevamānassa dukkaṭaṃ.</gatha>
    <hangnum nr="22"/>
    <gatha type="1"> Tesaṃ allasarīresu, matānaṃ sevato pana;</gatha>
    <gatha type="last">Tividhāpi siyāpatti, khettasmiṃ tividhe sati.</gatha>
    <hangnum nr="23"/>
    <gatha type="1"> Bahi methunarāgena, nimittaṃ itthiyā pana;</gatha>
    <gatha type="last">Nimittena chupantassa, tassa thullaccayaṃ siyā.</gatha>
    <hangnum nr="24"/>
    <gatha type="1"> Kāyasaṃsaggarāgena, nimittena mukhena vā;</gatha>
    <gatha type="last">Nimittaṃ itthiyā tassa, chupato garukaṃ siyā.</gatha>
    <hangnum nr="25"/>
    <gatha type="1"> Tathevobhayarāgena, nimittaṃ purisassapi;</gatha>
    <gatha type="last">Nimittena chupantassa, hoti āpatti dukkaṭaṃ.</gatha>
    <hangnum nr="26"/>
    <gatha type="1"> Nimittena nimittaṃ tu, tiracchānagatitthiyā;</gatha>
    <gatha type="last">Thullaccayaṃ chupantassa, hoti methunarāgato.</gatha>
    <hangnum nr="27"/>
    <gatha type="1"> Kāyasaṃsaggarāgena, tiracchānagatitthiyā;</gatha>
    <gatha type="last">Nimittena nimittassa, chupane dukkaṭaṃ mataṃ.</gatha>
    <hangnum nr="28"/>
    <gatha type="1"> Aṅgajātaṃ pavesetvā, tamāvaṭṭakate mukhe;</gatha>
    <gatha type="last">Tatthākāsagataṃ katvā, nīharantassa dukkaṭaṃ.</gatha>
    <hangnum nr="29"/>
    <gatha type="1"> Tathā  catūhi passehi, itthiyā heṭṭhimattalaṃ;</gatha>
    <gatha type="last">Achupantaṃ pavesetvā, nīharantassa dukkaṭaṃ.</gatha>
    <hangnum nr="30"/>
    <gatha type="1"> Uppāṭitoṭṭhamaṃsesu , bahi nikkhantakesu vā;</gatha>
    <gatha type="last">Dantesu vāyamantassa, tassa thullaccayaṃ siyā.</gatha>
    <hangnum nr="31"/>
    <gatha type="1"> Aṭṭhisaṅghaṭṭanaṃ katvā, magge duvidharāgato;</gatha>
    <gatha type="last">Sukke muttepi vāmutte, vāyamantassa dukkaṭaṃ.</gatha>
    <hangnum nr="32"/>
    <gatha type="1"> Itthiṃ methunarāgena, āliṅgantassa dukkaṭaṃ;</gatha>
    <gatha type="last">Hatthaggāhaparāmāsa-cumbanādīsvayaṃ nayo.</gatha>
    <hangnum nr="33"/>
    <gatha type="1"> Apade ahayo macchā, kapotā dvipadepi ca;</gatha>
    <gatha type="last">Godhā catuppade heṭṭhā, vatthu pārājikassime.</gatha>
    <hangnum nr="34"/>
    <gatha type="1"> Sevetukāmatācittaṃ, magge maggappavesanaṃ;</gatha>
    <gatha type="last">Idamaṅgadvayaṃ vuttaṃ, paṭhamantimavatthuno.</gatha>
    <hangnum nr="35"/>
    <gatha type="1"> Dukkaṭaṃ paṭhamasseva, sāmantamiti vaṇṇitaṃ;</gatha>
    <gatha type="last">Sesānaṃ pana tiṇṇampi, thullaccayamudīritaṃ.</gatha>
    <hangnum nr="36"/>
    <gatha type="1"> ‘‘Anāpattī’’ti ñātabbaṃ, ajānantassa bhikkhuno;</gatha>
    <gatha type="last">Tathevāsādiyantassa, jānantassādikammino.</gatha>
    <hangnum nr="37"/>
    <gatha type="1"> Vinaye anayūparame parame;</gatha>
    <gatha type="2">Sujanassa sukhānayane nayane;</gatha>
    <gatha type="3">Paṭu hoti padhānarato na rato;</gatha>
    <gatha type="last">Idha yo pana sāramate ramate.</gatha>
    <hangnum nr="38"/>
    <gatha type="1"> Imaṃ hitavibhāvanaṃ bhāvanaṃ;</gatha>
    <gatha type="2">Avedi surasambhavaṃ sambhavaṃ;</gatha>
    <gatha type="3">Sa mārabaḷisāsane sāsane;</gatha>
    <gatha type="last">Samo bhavatupālinā pālinā.</gatha>
    <centered>Iti vinayavinicchaye paṭhamapārājikakathā niṭṭhitā.</centered>
    <subhead>Dutiyapārājikakathā</subhead>
    <hangnum nr="39"/>
    <gatha type="1"> Ādiyanto  harantova-haranto iriyāpathaṃ;</gatha>
    <gatha type="last">Vikopento tathā ṭhānā, cāventopi parājito.</gatha>
    <hangnum nr="40"/>
    <gatha type="1"> Tattha  nānekabhaṇḍānaṃ, pañcakānaṃ vasā pana;</gatha>
    <gatha type="last">Avahārā dasevete, viññātabbā vibhāvinā.</gatha>
    <hangnum nr="41"/>
    <gatha type="1"> Sāhatthāṇattiko ceva, nissaggo atthasādhako;</gatha>
    <gatha type="last">Dhuranikkhepanañcāti, idaṃ sāhatthapañcakaṃ.</gatha>
    <hangnum nr="42"/>
    <gatha type="1"> Pubbasahapayogo ca, saṃvidāharaṇampi ca;</gatha>
    <gatha type="last">Saṅketakammaṃ nemittaṃ, pubbayogādipañcakaṃ.</gatha>
    <hangnum nr="43"/>
    <gatha type="1"> Theyyapasayhaparikappa-paṭicchannakusādikā;</gatha>
    <gatha type="last">Avahārā ime pañca, veditabbāva viññunā.</gatha>
    <hangnum nr="44"/>
    <gatha type="1"> Vatthukālagghadese ca, paribhogañca pañcapi;</gatha>
    <gatha type="last">Ñatvā etāni kātabbo, paṇḍitena vinicchayo.</gatha>
    <hangnum nr="45"/>
    <gatha type="1"> Dutiyaṃ vāpi kuddālaṃ, piṭakaṃ pariyesato;</gatha>
    <gatha type="last">Gacchato theyyacittena, dukkaṭaṃ pubbayogato.</gatha>
    <hangnum nr="46"/>
    <gatha type="1"> Tatthajātakakaṭṭhaṃ vā, lataṃ vā chindato pana;</gatha>
    <gatha type="last">Dukkaṭaṃ ubhayatthāpi, vuttaṃ sahapayogato.</gatha>
    <hangnum nr="47"/>
    <gatha type="1"> Pathaviṃ khaṇato vāpi, byūhato paṃsumeva vā;</gatha>
    <gatha type="last">Āmasantassa vā kumbhiṃ, hoti āpatti dukkaṭaṃ.</gatha>
    <hangnum nr="48"/>
    <gatha type="1"> Mukhe pāsaṃ pavesetvā, khāṇuke baddhakumbhiyā;</gatha>
    <gatha type="last">Bandhanānaṃ vasā ñeyyo, ṭhānabhedo vijānatā.</gatha>
    <hangnum nr="49"/>
    <gatha type="1"> Dve ṭhānāni panekasmiṃ, khāṇuke baddhakumbhiyā;</gatha>
    <gatha type="last">Valayaṃ rukkhamūlasmiṃ, pavesetvā katāya vā.</gatha>
    <hangnum nr="50"/>
    <gatha type="1"> Uddharantassa khāṇuṃ vā, chindato saṅkhalimpi vā;</gatha>
    <gatha type="last">Thullaccayaṃ tato kumbhiṃ, ṭhānā cāveti ce cuto.</gatha>
    <hangnum nr="51"/>
    <gatha type="1"> Paṭhamaṃ  pana kumbhiṃ vā, uddharitvā tathā puna;</gatha>
    <gatha type="last">Ṭhānā cāveti khāṇuṃ vā, saṅkhaliṃ vāpi so nayo.</gatha>
    <hangnum nr="52"/>
    <gatha type="1"> Ito cito ca ghaṃsanto, mūle sāreti rakkhati;</gatha>
    <gatha type="last">Valayaṃ khegataṃ tattha, karontova parājito.</gatha>
    <hangnum nr="53"/>
    <gatha type="1"> Jātaṃ chindati ce rukkhaṃ, dukkaṭaṃ kumbhimatthake;</gatha>
    <gatha type="last">Samīpe chindato tassa, pācittiyamatatthajaṃ.</gatha>
    <hangnum nr="54"/>
    <gatha type="1"> Antokumbhigataṃ  bhaṇḍaṃ, phandāpeti sace pana;</gatha>
    <gatha type="last">Apabyūheti tattheva, tassa thullaccayaṃ siyā.</gatha>
    <hangnum nr="55"/>
    <gatha type="1"> Haranto kumbhiyā bhaṇḍaṃ, muṭṭhiṃ chindati attano;</gatha>
    <gatha type="last">Bhājane vā gataṃ katvā, hoti bhikkhu parājito.</gatha>
    <hangnum nr="56"/>
    <gatha type="1"> Hāraṃ vā pana pāmaṅgaṃ, suttāruḷhaṃ tu kumbhiyā;</gatha>
    <gatha type="last">Phandāpeti yathāvatthuṃ, ṭhānā cāveti ce cuto.</gatha>
    <hangnum nr="57"/>
    <gatha type="1"> Sappiādīsu yaṃ kiñci, pivato pādapūraṇaṃ;</gatha>
    <gatha type="last">Ekeneva payogena, pītamatte parājayo.</gatha>
    <hangnum nr="58"/>
    <gatha type="1"> Katvāva dhuranikkhepaṃ, pivantassa punappunaṃ;</gatha>
    <gatha type="last">Sakalampi ca taṃ kumbhiṃ, pivato na parājayo.</gatha>
    <hangnum nr="59"/>
    <gatha type="1"> Sace khipati yaṃ kiñci, bhaṇḍakaṃ telakumbhiyaṃ;</gatha>
    <gatha type="last">Taṃ pādagghanakaṃ telaṃ, dhuvaṃ pivati tāvade.</gatha>
    <hangnum nr="60"/>
    <gatha type="1"> Hatthato muttamatteva, theyyacitto vinassati;</gatha>
    <gatha type="last">Āviñjetvāpi vā kumbhiṃ, telaṃ gāḷeti ce tathā.</gatha>
    <hangnum nr="61"/>
    <gatha type="1"> Telassākiraṇaṃ ñatvā, khittaṃ rittāya kumbhiyā;</gatha>
    <gatha type="last">Pītaṃ telañca taṃ bhaṇḍaṃ, uddharantova dhaṃsito.</gatha>
    <hangnum nr="62"/>
    <gatha type="1"> Tattheva bhindato telaṃ, chaḍḍentassa tatheva ca;</gatha>
    <gatha type="last">Jhāpentassa abhogaṃ vā, karontassa ca dukkaṭaṃ.</gatha>
    <centered>Bhūmaṭṭhakathā.</centered>
    <hangnum nr="63"/>
    <gatha type="1"> Ṭhapitaṃ  pattharitvā ca, sāṭakattharaṇādikaṃ;</gatha>
    <gatha type="last">Veṭhetvā uddharantassa, mutte ṭhānā parābhavo.</gatha>
    <hangnum nr="64"/>
    <gatha type="1"> Orimantena vā phuṭṭha-mokāsaṃ pārimantato;</gatha>
    <gatha type="last">Pārājikamatikkante, kaḍḍhato ujukampi vā.</gatha>
    <centered>Thalaṭṭhakathā.</centered>
    <hangnum nr="65"/>
    <gatha type="1"> Purato mukhatuṇḍañca, kalāpaggañca pacchato;</gatha>
    <gatha type="last">Dvīsu passesu pakkhanto, heṭṭhā pādanakhā tathā.</gatha>
    <hangnum nr="66"/>
    <gatha type="1"> Uddhañcāpi  sikhagganti, gagane gacchato pana;</gatha>
    <gatha type="last">Morassa cha paricchedā, veditabbā vibhāvinā.</gatha>
    <hangnum nr="67"/>
    <gatha type="1"> Bhikkhu ‘‘sassāmikaṃ moraṃ, gahessāmī’’ti khegataṃ;</gatha>
    <gatha type="last">Hatthaṃ vāpi pasāreti, purato vāssa tiṭṭhati.</gatha>
    <hangnum nr="68"/>
    <gatha type="1"> Moropi gagane pakkhe, cāreti na ca gacchati;</gatha>
    <gatha type="last">Dukkaṭaṃ gamanacchede, āmasantassa ceva taṃ.</gatha>
    <hangnum nr="69"/>
    <gatha type="1"> Ṭhānā moramamocento, phandāpeti sace pana;</gatha>
    <gatha type="last">Evaṃ phandāpane tassa, thullaccayamudīritaṃ.</gatha>
    <hangnum nr="70"/>
    <gatha type="1"> Aggahetvā gahetvā vā, hatthena pana attano;</gatha>
    <gatha type="last">Ṭhānā cāveti ce moraṃ, sayaṃ ṭhānā cuto siyā.</gatha>
    <hangnum nr="71"/>
    <gatha type="1"> Phuṭṭhokāsaṃ mukhaggena, kalāpaggena vā pana;</gatha>
    <gatha type="last">Kalāpaggena vā phuṭṭhaṃ, mukhatuṇḍena bhikkhu ce.</gatha>
    <hangnum nr="72"/>
    <gatha type="1"> Atikkāmeyya yo moraṃ, ṭhānā cāveti nāma so;</gatha>
    <gatha type="last">Eseva ca nayo pāda-sikhāpakkhesu dīpito.</gatha>
    <hangnum nr="73"/>
    <gatha type="1"> Gagane pana gacchanto, kare moro nilīyati;</gatha>
    <gatha type="last">Taṃ kareneva cārento, phandāpetīti vuccati.</gatha>
    <hangnum nr="74"/>
    <gatha type="1"> Sace  gaṇhāti taṃ moraṃ, itarena karena so;</gatha>
    <gatha type="last">Cāvitattā pana ṭhānā, bhikkhu ṭhānā cuto siyā.</gatha>
    <hangnum nr="75"/>
    <gatha type="1"> Itaraṃ pana morassa, upaneti sace karaṃ;</gatha>
    <gatha type="last">Na doso tattha uḍḍetvā, sayameva nilīyati.</gatha>
    <hangnum nr="76"/>
    <gatha type="1"> Disvā aṅge nilīnaṃ taṃ, theyyacittena gacchato;</gatha>
    <gatha type="last">Pāde thullaccayaṃ hoti, dutiye ca parājayo.</gatha>
    <hangnum nr="77"/>
    <gatha type="1"> Bhūmiyaṃ ṭhitamorassa, tīṇi ṭhānāni paṇḍito;</gatha>
    <gatha type="last">Pādānañca kalāpassa, vasena paridīpaye.</gatha>
    <hangnum nr="78"/>
    <gatha type="1"> Tato kesaggamattampi, moraṃ pathavito pana;</gatha>
    <gatha type="last">Hoti pārājikaṃ tassa, ukkhipantassa bhikkhuno.</gatha>
    <hangnum nr="79"/>
    <gatha type="1"> Chijjamānaṃ suvaṇṇādiṃ, patte patati ce pana;</gatha>
    <gatha type="last">Hatthena uddharantassa, tassa pārājikaṃ siyā.</gatha>
    <hangnum nr="80"/>
    <gatha type="1"> Sace  anuddharitvāva, theyyacittena gacchati;</gatha>
    <gatha type="last">Dutiye padavārasmiṃ, pārājikamudīraye.</gatha>
    <hangnum nr="81"/>
    <gatha type="1"> Eseva ca nayo ñeyyo, hatthe vattheva matthake;</gatha>
    <gatha type="last">Taṃ taṃ tassa bhave ṭhānaṃ, yattha yattha patiṭṭhitaṃ.</gatha>
    <centered>Ākāsaṭṭhakathā.</centered>
    <hangnum nr="82"/>
    <gatha type="1"> Theyyacittena yaṃ kiñci, mañcapīṭhādisuṭṭhitaṃ;</gatha>
    <gatha type="last">Āmāsampi anāmāsaṃ, āmasantassa dukkaṭaṃ.</gatha>
    <hangnum nr="83"/>
    <gatha type="1"> Saṃharitvā sace vaṃse, ṭhapitaṃ hoti cīvaraṃ;</gatha>
    <gatha type="last">Katvā punorato bhogaṃ, tathā antañca pārato.</gatha>
    <hangnum nr="84"/>
    <gatha type="1"> Cīvarena phuṭṭhokāso, ṭhānaṃ tassa pavuccati;</gatha>
    <gatha type="last">Na tu cīvaravaṃso so, hotīti sakalo mato.</gatha>
    <hangnum nr="85"/>
    <gatha type="1"> Orimantena  okāsaṃ, phuṭṭhaṃ tamitarena vā;</gatha>
    <gatha type="last">Itarenapi vā phuṭṭhaṃ, orimantena vā puna.</gatha>
    <hangnum nr="86"/>
    <gatha type="1"> Dakkhiṇantena phuṭṭhaṃ vā, vāmantenitarena vā;</gatha>
    <gatha type="last">Vāmantena phuṭṭhaṭṭhānaṃ, atikkāmayato cuti.</gatha>
    <hangnum nr="87"/>
    <gatha type="1"> Uddhaṃ vā ukkhipantassa, cīvaraṃ pana vaṃsato;</gatha>
    <gatha type="last">Kesaggamatte ukkhitte, tassa pārājikaṃ bhave.</gatha>
    <hangnum nr="88"/>
    <gatha type="1"> Rajjukena ca bandhitvā, ṭhapitaṃ pana cīvaraṃ;</gatha>
    <gatha type="last">Thullaccayaṃ vimocento, mutte pārājikaṃ phuse.</gatha>
    <hangnum nr="89"/>
    <gatha type="1"> Veṭhetvā ṭhapitaṃ vaṃse, nibbeṭhentassa bhikkhuno;</gatha>
    <gatha type="last">Valayaṃ chindato vāpi, mocentassapyayaṃ nayo.</gatha>
    <hangnum nr="90"/>
    <gatha type="1"> Cīvarassa pasāretvā, ṭhapitassa hi vaṃsake;</gatha>
    <gatha type="last">Saṃharitvā tu nikkhitte, cīvare viya nicchayo.</gatha>
    <hangnum nr="91"/>
    <gatha type="1"> Sikkāya pakkhipitvā yaṃ, laggitaṃ hoti bhaṇḍakaṃ;</gatha>
    <gatha type="last">Sikkāto taṃ haranto vā, saha sikkāya vā cuto.</gatha>
    <hangnum nr="92"/>
    <gatha type="1"> Kuntādiṃ nāgadantesu, ṭhitesu paṭipāṭiyā;</gatha>
    <gatha type="last">Agge vā pana bunde vā, gahetvā parikaḍḍhato.</gatha>
    <hangnum nr="93"/>
    <gatha type="1"> Pārājikaṃ  phuṭṭhokāsaṃ, atikkāmayato siyā;</gatha>
    <gatha type="last">Ujukaṃ ukkhipantassa, kesaggena parājayo.</gatha>
    <hangnum nr="94"/>
    <gatha type="1"> Pākārābhimukho ṭhatvā, ākaḍḍhati sace pana;</gatha>
    <gatha type="last">Orimantaphuṭṭhokāsa-mitarantaccaye cuto.</gatha>
    <hangnum nr="95"/>
    <gatha type="1"> Tatheva parato tassa, pellentassāpi bhikkhuno;</gatha>
    <gatha type="last">Bhittiṃ pana ca nissāya, ṭhapitepi ayaṃ nayo.</gatha>
    <hangnum nr="96"/>
    <gatha type="1"> Cālentassa ca tālassa, phalaṃ vatthu hi pūrati;</gatha>
    <gatha type="last">Yenassa bandhanā mutte, tasmiṃ pārājikaṃ bhave.</gatha>
    <hangnum nr="97"/>
    <gatha type="1"> Piṇḍiṃ  chindati tālassa, sace pārājikaṃ siyā;</gatha>
    <gatha type="last">Eseva ca nayo sesa-rukkhapupphaphalesupi.</gatha>
    <centered>Vehāsaṭṭhakathā.</centered>
    <hangnum nr="98"/>
    <gatha type="1"> Gacchato hi nidhiṭṭhānaṃ, padavārena dukkaṭaṃ;</gatha>
    <gatha type="last">Udake pana gambhīre, tathā nimujjanādisu.</gatha>
    <hangnum nr="99"/>
    <gatha type="1"> Tatthajātakapupphesu, yena pupphena pūrati;</gatha>
    <gatha type="last">Vatthu taṃ chindato pupphaṃ, tassa pārājikaṃ vade.</gatha>
    <hangnum nr="100"/>
    <gatha type="1"> Ekanāḷassa vā passe, vāko uppalajātiyā;</gatha>
    <gatha type="last">Na chijjati tato yāva, tāva naṃ parirakkhati.</gatha>
    <hangnum nr="101"/>
    <gatha type="1"> Sāmikeheva pupphesu, chinditvā ṭhapitesupi;</gatha>
    <gatha type="last">Pubbe vuttanayeneva, veditabbo vinicchayo.</gatha>
    <hangnum nr="102"/>
    <gatha type="1"> Bhārabaddhāni pupphāni, chasvākāresu kenaci;</gatha>
    <gatha type="last">Ākārena sace tāni, ṭhānā cāveti nassati.</gatha>
    <hangnum nr="103"/>
    <gatha type="1"> Ṭhapitaṃ pana pupphānaṃ, kalāpaṃ jalapiṭṭhiyaṃ;</gatha>
    <gatha type="last">Cāletvā udakaṃ puppha-ṭṭhānā cāveti ce cuto.</gatha>
    <hangnum nr="104"/>
    <gatha type="1"> Parikappeti ce ‘‘ettha, gahessāmī’’ti rakkhati;</gatha>
    <gatha type="last">Uddharanto gataṭṭhānā, bhaṭṭho nāma pavuccati.</gatha>
    <hangnum nr="105"/>
    <gatha type="1"> Accuggatassa taṃ ṭhānaṃ, jalato sakalaṃ jalaṃ;</gatha>
    <gatha type="last">Uppāṭetvā tato pupphaṃ, ujumuddharato pana.</gatha>
    <hangnum nr="106"/>
    <gatha type="1"> Nāḷante  jalato mutta-matte pārājikaṃ bhave;</gatha>
    <gatha type="last">Amutte jalato tasmiṃ, thullaccayamudīritaṃ.</gatha>
    <hangnum nr="107"/>
    <gatha type="1"> Pupphe gahetvā nāmetvā, uppāṭeti sace pana;</gatha>
    <gatha type="last">Na tassa udakaṃ ṭhānaṃ, naṭṭho uppāṭitakkhaṇe.</gatha>
    <hangnum nr="108"/>
    <gatha type="1"> Yo  hi sassāmike macche, theyyacittena gaṇhati;</gatha>
    <gatha type="last">Baḷisenapi jālena, hatthena kuminena vā.</gatha>
    <hangnum nr="109"/>
    <gatha type="1"> Tassevaṃ gaṇhato vatthu, yena macchena pūrati;</gatha>
    <gatha type="last">Tasmiṃ uddhaṭamattasmiṃ, jalā hoti parājayo.</gatha>
    <hangnum nr="110"/>
    <gatha type="1"> Ṭhānaṃ salilajānañhi, kevalaṃ sakalaṃ jalaṃ;</gatha>
    <gatha type="last">Salilaṭṭhaṃ vimocento, jalā pārājiko bhave.</gatha>
    <hangnum nr="111"/>
    <gatha type="1"> Nīrato uppatitvā yo, tīre patati vārijo;</gatha>
    <gatha type="last">Gaṇhato taṃ panāpattiṃ, bhaṇḍagghena viniddise.</gatha>
    <hangnum nr="112"/>
    <gatha type="1"> Māraṇatthāya macchānaṃ, taḷāke nadiyāpi vā;</gatha>
    <gatha type="last">Ninne macchavisaṃ nāma, pakkhipitvā gate pana.</gatha>
    <hangnum nr="113"/>
    <gatha type="1"> Pacchā macchavisaṃ macchā, khāditvā pilavanti ce;</gatha>
    <gatha type="last">Pārājikaṃ mate macche, theyyacittena gaṇhato.</gatha>
    <hangnum nr="114"/>
    <gatha type="1"> Paṃsukūlikasaññāya, na doso koci gaṇhato;</gatha>
    <gatha type="last">Sāmikesvāharantesu, bhaṇḍadeyyamudīritaṃ.</gatha>
    <hangnum nr="115"/>
    <gatha type="1"> Gahetvā sāmikā macche, sace yanti nirālayā;</gatha>
    <gatha type="last">Gaṇhato pana te sese, theyyacittena dukkaṭaṃ.</gatha>
    <hangnum nr="116"/>
    <gatha type="1"> Amatesu anāpattiṃ, vadanti vinayaññuno;</gatha>
    <gatha type="last">Eseva ca nayo sese, kacchapādimhi vārije.</gatha>
    <centered>Udakaṭṭhakathā.</centered>
    <hangnum nr="117"/>
    <gatha type="1"> ‘‘Nāvaṃ nāvaṭṭhaṃ vā bhaṇḍaṃ, thenetvā gaṇhissāmī’’ti;</gatha>
    <gatha type="last">Pāduddhāre dosā vuttā, bhikkhussevaṃ gacchantassa.</gatha>
    <hangnum nr="118"/>
    <gatha type="1"> Baddhāya  nāvāya hi caṇḍasote;</gatha>
    <gatha type="2">Ṭhānaṃ mataṃ bandhanamekameva;</gatha>
    <gatha type="3">Bhikkhussa  tasmiṃ muttamatte;</gatha>
    <gatha type="last">Pārājikaṃ tassa vadanti dhīrā.</gatha>
    <hangnum nr="119"/>
    <gatha type="1"> Niccale udake nāva-mabandhanamavaṭṭhitaṃ;</gatha>
    <gatha type="last">Purato pacchato vāpi, passato vāpi kaḍḍhato.</gatha>
    <hangnum nr="120"/>
    <gatha type="1"> Ekenantena samphuṭṭha-mokāsamitarena taṃ;</gatha>
    <gatha type="last">Atikkāmayato nāvaṃ, tassa pārājikaṃ siyā.</gatha>
    <paragraph nr="121"> Tathā –</paragraph>
    <gatha type="1">Uddhaṃ kesaggamattampi, udakamhā vimocite;</gatha>
    <gatha type="last">Adhonāvātalaṃ tena, phuṭṭhañca mukhavaṭṭiyā.</gatha>
    <hangnum nr="122"/>
    <gatha type="1"> Bandhitvā pana yā tīre, ṭhapitā niccale jale;</gatha>
    <gatha type="last">Bandhanañca ṭhitokāso, ṭhānaṃ tassā dvidhā mataṃ.</gatha>
    <hangnum nr="123"/>
    <gatha type="1"> Hoti thullaccayaṃ pubbaṃ, bandhanassa vimocane;</gatha>
    <gatha type="last">Pacchā kenacupāyena, ṭhānā cāveti ce cuto.</gatha>
    <hangnum nr="124"/>
    <gatha type="1"> Cāvetvā paṭhamaṃ ṭhānā, pacchā bandhanamocane;</gatha>
    <gatha type="last">Eseva ca nayo vutto, theyyacittassa bhikkhuno.</gatha>
    <hangnum nr="125"/>
    <gatha type="1"> Ussāretvā nikujjitvā, ṭhapitāya thale pana;</gatha>
    <gatha type="last">Phuṭṭhokāsova hi ṭhānaṃ, nāvāya mukhavaṭṭiyā.</gatha>
    <hangnum nr="126"/>
    <gatha type="1"> Ñeyyo ṭhānaparicchedo;</gatha>
    <gatha type="2">Ākāreheva pañcahi;</gatha>
    <gatha type="3">Yato kutoci cāvento;</gatha>
    <gatha type="last">Hoti pārājiko naro.</gatha>
    <hangnum nr="127"/>
    <gatha type="1"> Eseva ca nayo ñeyyo, nāvāyukkujjitāyapi;</gatha>
    <gatha type="last">Ṭhapitāyapi nāvāya, ghaṭikānaṃ tathūpari.</gatha>
    <hangnum nr="128"/>
    <gatha type="1"> Theyyā  titthe ṭhitaṃ nāvaṃ, āruhitvā sace pana;</gatha>
    <gatha type="last">Arittena phiyenāpi, pājentassa parājayo.</gatha>
    <hangnum nr="129"/>
    <gatha type="1"> Sace chattaṃ paṇāmetvā, ussāpetvāva cīvaraṃ;</gatha>
    <gatha type="last">Laṅkārasadisaṃ katvā, gaṇhāpeti samīraṇaṃ.</gatha>
    <hangnum nr="130"/>
    <gatha type="1"> Āgamma  balavā vāto, nāvaṃ harati ce pana;</gatha>
    <gatha type="last">Vāteneva haṭā nāvā, na doso koci vijjati.</gatha>
    <hangnum nr="131"/>
    <gatha type="1"> Sayameva ca yaṃ kiñci, gāmatitthamupāgataṃ;</gatha>
    <gatha type="last">Acāventova taṃ ṭhānā, kiṇitvā ce palāyati.</gatha>
    <hangnum nr="132"/>
    <gatha type="1"> Avahāro na bhikkhussa, bhaṇḍadeyyamudīritaṃ;</gatha>
    <gatha type="last">Sayameva ca gacchantiṃ, ṭhānā cāveti ce cuto.</gatha>
    <centered>Nāvaṭṭhakathā.</centered>
    <hangnum nr="133"/>
    <gatha type="1"> Yānaṃ nāma ratho vayhaṃ, sakaṭaṃ sandamānikā;</gatha>
    <gatha type="last">Yānaṃ avaharissāmi, yānaṭṭhamiti vā pana.</gatha>
    <hangnum nr="134"/>
    <gatha type="1"> Gacchato dukkaṭaṃ vuttaṃ, dutiyaṃ pariyesato;</gatha>
    <gatha type="last">Ṭhānā cāvanayogasmiṃ, vijjamāne parājayo.</gatha>
    <hangnum nr="135"/>
    <gatha type="1"> Yānassa dukayuttassa, dasa ṭhānāni dīpaye;</gatha>
    <gatha type="last">Yānaṃ pājayato tassa, nisīditvā dhure pana.</gatha>
    <hangnum nr="136"/>
    <gatha type="1"> Thullaccayaṃ tu goṇānaṃ, pāduddhāre viniddise;</gatha>
    <gatha type="last">Cakkānañhi ṭhitokāsa-matikkante parābhavo.</gatha>
    <hangnum nr="137"/>
    <gatha type="1"> Ayuttakassāpi ca yānakassa, dhurenupatthambhaniyaṃ ṭhitassa;</gatha>
    <gatha type="last">Vasenupatthambhanicakkakānaṃ, ṭhānāni tīṇeva bhavanti tassa.</gatha>
    <hangnum nr="138"/>
    <gatha type="1"> Tathā dhurena dārūnaṃ, upariṭṭhapitassa ca;</gatha>
    <gatha type="last">Bhūmiyampi dhureneva, tatheva ṭhapitassa ca.</gatha>
    <hangnum nr="139"/>
    <gatha type="1"> Purato  pacchato vāpi, ṭhānā cāveti ce pana;</gatha>
    <gatha type="last">Thullaccayaṃ tu tiṇṇampi, ṭhānā cāve parājayo.</gatha>
    <hangnum nr="140"/>
    <gatha type="1"> Apanetvāna cakkāni, akkhānaṃ sīsakehi tu;</gatha>
    <gatha type="last">Ṭhitassūpari dārūnaṃ, ṭhānāni dve viniddise.</gatha>
    <hangnum nr="141"/>
    <gatha type="1"> Kaḍḍhanto ukkhipanto vā, phuṭṭhokāsaccaye cuto;</gatha>
    <gatha type="last">Ṭhapitassa panaññassa, bhūmiyaṃ yassa kassaci.</gatha>
    <hangnum nr="142"/>
    <gatha type="1"> Akkhuddhīnaṃ dhurassāti, pañca ṭhānāni dīpaye;</gatha>
    <gatha type="last">Uddhīsu vā gahetvā taṃ, ṭhānā cāveti ce cuto.</gatha>
    <hangnum nr="143"/>
    <gatha type="1"> Ṭhapitassa  hi cakkassa, nābhiyā pana bhūmiyaṃ;</gatha>
    <gatha type="last">Ekameva siyā ṭhānaṃ, paricchedopi pañcadhā.</gatha>
    <hangnum nr="144"/>
    <gatha type="1"> Phusitvā yaṃ ṭhitaṃ bhūmiṃ, nemipassena nābhiyā;</gatha>
    <gatha type="last">Ṭhānāni dve bhavantassa, naṭṭho tesamatikkame.</gatha>
    <hangnum nr="145"/>
    <gatha type="1"> Disvā yānamanārakkhaṃ, paṭipannaṃ mahāpathe;</gatha>
    <gatha type="last">Āruhitvā acodetvā, kiṇitvā yāti vaṭṭati.</gatha>
    <centered>Yānaṭṭhakathā.</centered>
    <hangnum nr="146"/>
    <gatha type="1"> Sīsakkhandhakaṭolamba-vasā bhāro catubbidho;</gatha>
    <gatha type="last">Tattha sīsagataṃ bhāraṃ, āmasantassa dukkaṭaṃ.</gatha>
    <hangnum nr="147"/>
    <gatha type="1"> Ito cito ca ghaṃsanto, theyyacittena yo pana;</gatha>
    <gatha type="last">Sirasmiṃyeva sāreti, tassa thullaccayaṃ siyā.</gatha>
    <hangnum nr="148"/>
    <gatha type="1"> Khandhaṃ oropite bhāre, tassa pārājikaṃ mataṃ;</gatha>
    <gatha type="last">Sīsato kesamattampi, mocentopi parājito.</gatha>
    <hangnum nr="149"/>
    <gatha type="1"> Bhāraṃ pathaviyaṃ kiñci, ṭhapetvā suddhamānaso;</gatha>
    <gatha type="last">Pacchā taṃ theyyacittena, uddharanto parājito.522</gatha>
    <hangnum nr="150"/>
    <gatha type="1"> Ettha  vuttanayeneva, sesesupi asesato;</gatha>
    <gatha type="last">Bhāresu matisārena, veditabbo vinicchayo.</gatha>
    <centered>Bhāraṭṭhakathā.</centered>
    <hangnum nr="151"/>
    <gatha type="1"> Dukkaṭaṃ muninā vuttaṃ, ārāmaṃ abhiyuñjato;</gatha>
    <gatha type="last">Parājeti paraṃ dhammaṃ, caranto ce parājito.522</gatha>
    <hangnum nr="152"/>
    <gatha type="1"> Vimatiṃ janayantassa, tassa thullaccayaṃ siyā;</gatha>
    <gatha type="last">Parajjati sayaṃ dhammaṃ, caranto yopi tassa ca.</gatha>
    <hangnum nr="153"/>
    <gatha type="1"> Sāmino dhuranikkhepe, ‘‘na dassāmī’’ti cattano;</gatha>
    <gatha type="last">Pārājikaṃ bhave tassa, sabbesaṃ kūṭasakkhinaṃ.</gatha>
    <centered>Ārāmaṭṭhakathā.</centered>
    <hangnum nr="154"/>
    <gatha type="1"> Vihāraṃ  saṅghikaṃ kiñci, acchinditvāna gaṇhituṃ;</gatha>
    <gatha type="last">Sabbesaṃ dhuranikkhepā-bhāvatova na sijjhati.</gatha>
    <centered>Vihāraṭṭhakathā.</centered>
    <hangnum nr="155"/>
    <gatha type="1"> Sīsāni sāliādīnaṃ, nirumbhitvāna gaṇhato;</gatha>
    <gatha type="last">Asitena ca lāyitvā, chinditvā vā karena ca.</gatha>
    <hangnum nr="156"/>
    <gatha type="1"> Yasmiṃ bījepi vā vatthu, sīse pūreti muṭṭhiyaṃ;</gatha>
    <gatha type="last">Bandhanā mocite tasmiṃ, tassa pārājikaṃ bhave.</gatha>
    <hangnum nr="157"/>
    <gatha type="1"> Acchinno pana daṇḍo vā, taco vā appamattako;</gatha>
    <gatha type="last">Vīhināḷampi vā dīghaṃ, anikkhantova rakkhati.</gatha>
    <hangnum nr="158"/>
    <gatha type="1"> Sace  so parikappeti, ‘‘madditvā panidaṃ ahaṃ;</gatha>
    <gatha type="last">Papphoṭetvā ito sāraṃ, gaṇhissāmī’’ti rakkhati.</gatha>
    <hangnum nr="159"/>
    <gatha type="1"> Maddanuddharaṇe natthi, doso papphoṭanepi vā;</gatha>
    <gatha type="last">Attano bhājanagataṃ, karontassa parājayo.</gatha>
    <hangnum nr="160"/>
    <gatha type="1"> Jānaṃ kesaggamattampi, pathaviṃ parasantakaṃ;</gatha>
    <gatha type="last">Theyyacittena ce khīlaṃ, saṅkāmeti parājayo.</gatha>
    <hangnum nr="161"/>
    <gatha type="1"> Tañca kho sāmikānaṃ tu, dhuranikkhepane sati;</gatha>
    <gatha type="last">Anagghā bhūmi nāmesā, tasmā evamudīritaṃ.</gatha>
    <hangnum nr="162"/>
    <gatha type="1"> Gahetabbā sace hoti, dvīhi khīlehi yā pana;</gatha>
    <gatha type="last">Ādo thullaccayaṃ tesu, dutiyeva parājayo.</gatha>
    <hangnum nr="163"/>
    <gatha type="1"> Ñāpetukāmo yo bhikkhu, ‘‘mamedaṃ santaka’’nti ca;</gatha>
    <gatha type="last">Rajjuṃ vāpi pasāreti, yaṭṭhiṃ pāteti dukkaṭaṃ.</gatha>
    <hangnum nr="164"/>
    <gatha type="1"> Yehi dvīhi payogehi, attano santakaṃ siyā;</gatha>
    <gatha type="last">Ādo thullaccayaṃ tesu, dutiye ca parājayo.</gatha>
    <centered>Khettaṭṭhakathā.</centered>
    <hangnum nr="165"/>
    <gatha type="1"> Khette vuttanayeneva, vatthuṭṭhassa vinicchayo;</gatha>
    <gatha type="last">Gāmaṭṭhepi ca vattabbaṃ, apubbaṃ natthi kiñcipi.</gatha>
    <centered>Vatthuṭṭhagāmaṭṭhakathā.</centered>
    <hangnum nr="166"/>
    <gatha type="1"> Tiṇaṃ  vā pana paṇṇaṃ vā, lataṃ vā kaṭṭhameva vā;</gatha>
    <gatha type="last">Bhaṇḍaggheneva kātabbo, gaṇhanto tatthajātakaṃ.</gatha>
    <hangnum nr="167"/>
    <gatha type="1"> Mahagghe pana rukkhasmiṃ, chinnamattepi nassati;</gatha>
    <gatha type="last">Tacchetvā ṭhapito rukkho, gahetabbo na kocipi.</gatha>
    <hangnum nr="168"/>
    <gatha type="1"> Chinditvā  ṭhapitaṃ mūle, rukkhamaddhagataṃ pana;</gatha>
    <gatha type="last">‘‘Chaḍḍito sāmikehī’’ti, gahetuṃ pana vaṭṭati.</gatha>
    <hangnum nr="169"/>
    <gatha type="1"> Lakkhaṇe challiyonaddhe, na doso koci gaṇhato;</gatha>
    <gatha type="last">Ajjhāvutthaṃ kataṃ vāpi, vinassantañca gaṇhato.</gatha>
    <hangnum nr="170"/>
    <gatha type="1"> Yo cārakkhaṭṭhānaṃ patvā, katvā kammaṭṭhānādīni;</gatha>
    <gatha type="last">Citte cintento vā aññaṃ, bhaṇḍadeyyaṃ hotevassa.</gatha>
    <hangnum nr="171"/>
    <gatha type="1"> Varāhabyagghacchataracchakādito;</gatha>
    <gatha type="2">Upaddavā muccitukāmatāya yo;</gatha>
    <gatha type="3">Tatheva taṃ ṭhānamatikkameti ce;</gatha>
    <gatha type="last">Na koci doso pana bhaṇḍadeyyakaṃ.</gatha>
    <hangnum nr="172"/>
    <gatha type="1"> Idamārakkhaṇaṭṭhānaṃ, garukaṃ suṅkaghātato;</gatha>
    <gatha type="last">Tasmā dukkaṭamuddiṭṭhaṃ, tamanokkamma gacchato.</gatha>
    <hangnum nr="173"/>
    <gatha type="1"> Etaṃ pariharantassa, theyyacittena satthunā;</gatha>
    <gatha type="last">Pārājikamanuddiṭṭhaṃ, ākāsenāpi gacchato.</gatha>
    <hangnum nr="174"/>
    <gatha type="1"> Tasmā ettha visesena, satisampannacetasā;</gatha>
    <gatha type="last">Appamattena hotabbaṃ, piyasīlena bhikkhunā.</gatha>
    <centered>Araññaṭṭhakathā.</centered>
    <hangnum nr="175"/>
    <gatha type="1"> Toyadullabhakālasmiṃ, bhājane gopitaṃ jalaṃ;</gatha>
    <gatha type="last">Āviñjitvā pavesetvā, chiddaṃ katvāpi vā tathā.</gatha>
    <hangnum nr="176"/>
    <gatha type="1"> Vāpiyaṃ vā taḷāke vā, bhājanaṃ attano pana;</gatha>
    <gatha type="last">Gaṇhantassa pavesetvā, bhaṇḍagghena viniddise.</gatha>
    <hangnum nr="177"/>
    <gatha type="1"> Chindato mariyādaṃ tu, adinnādānapubbato;</gatha>
    <gatha type="last">Bhūtagāmena saddhimpi, dukkaṭaṃ paridīpitaṃ.</gatha>
    <hangnum nr="178"/>
    <gatha type="1"> Anto  ṭhatvā bahi ṭhatvā, chindanto ubhayatthapi;</gatha>
    <gatha type="last">Bahiantena kātabbo, antoantena majjhato.</gatha>
    <centered>Udakakathā.</centered>
    <hangnum nr="179"/>
    <gatha type="1"> Vārena sāmaṇerā yaṃ, dantakaṭṭhamaraññato;</gatha>
    <gatha type="last">Ānetvācariyānampi, āharanti sace pana.</gatha>
    <hangnum nr="180"/>
    <gatha type="1"> Chinditvā yāva saṅghassa, na niyyādenti te pana;</gatha>
    <gatha type="last">Ābhataṃ tāva taṃ sabbaṃ, tesameva ca santakaṃ.</gatha>
    <hangnum nr="181"/>
    <gatha type="1"> Tasmā taṃ theyyacittena, gaṇhantassa ca bhikkhuno;</gatha>
    <gatha type="last">Garubhaṇḍañca saṅghassa, bhaṇḍagghena parābhavo.</gatha>
    <hangnum nr="182"/>
    <gatha type="1"> Yadā niyyāditaṃ tehi, tato paṭṭhāya saṅghikaṃ;</gatha>
    <gatha type="last">Gaṇhantassāpi theyyāya, avahāro na vijjati.</gatha>
    <hangnum nr="183"/>
    <gatha type="1"> Arakkhattā yathāvuḍḍha-mabhājetabbatopi ca;</gatha>
    <gatha type="last">Sabbasādhāraṇattā ca, aññaṃ viya na hotidaṃ.</gatha>
    <centered>Dantakaṭṭhakathā.</centered>
    <hangnum nr="184"/>
    <gatha type="1"> Aggiṃ vā deti satthena, ākoṭeti samantato;</gatha>
    <gatha type="last">Ākoṭeti visaṃ vāpi, maṇḍūkaṇṭakanāmakaṃ.</gatha>
    <hangnum nr="185"/>
    <gatha type="1"> Yena vā tena vā rukkho, vinassati ca ḍayhati;</gatha>
    <gatha type="last">Sabbattha bhikkhuno tassa, bhaṇḍadeyyaṃ pakāsitaṃ.</gatha>
    <centered>Vanappatikathā.</centered>
    <hangnum nr="186"/>
    <gatha type="1"> Sīsato kaṇṇato vāpi, gīvato hatthatopi vā;</gatha>
    <gatha type="last">Chinditvā vāpi mocetvā, gaṇhato theyyacetasā.</gatha>
    <hangnum nr="187"/>
    <gatha type="1"> Hoti  mocitamattasmiṃ, sīsādīhi parājayo;</gatha>
    <gatha type="last">Thullaccayaṃ karontassa, ākaḍḍhanavikaḍḍhanaṃ.</gatha>
    <hangnum nr="188"/>
    <gatha type="1"> Hatthā anīharitvāva, valayaṃ kaṭakampi vā;</gatha>
    <gatha type="last">Aggabāhuñca ghaṃsanto, cāreti aparāparaṃ.</gatha>
    <hangnum nr="189"/>
    <gatha type="1"> Tamākāsagataṃ  coro, karoti yadi rakkhati;</gatha>
    <gatha type="last">Saviññāṇakato mūle, valayaṃva na hotidaṃ.</gatha>
    <hangnum nr="190"/>
    <gatha type="1"> Nivatthaṃ pana vatthaṃ yo, acchindati parassa ce;</gatha>
    <gatha type="last">Paropi pana lajjāya, sahasā taṃ na muñcati.</gatha>
    <hangnum nr="191"/>
    <gatha type="1"> Ākaḍḍhati ca coropi, so paro tāva rakkhati;</gatha>
    <gatha type="last">Parassa hatthato vatthe, muttamatte parājayo.</gatha>
    <hangnum nr="192"/>
    <gatha type="1"> Sabhaṇḍahārakaṃ bhaṇḍaṃ, nentassa paṭhame pade;</gatha>
    <gatha type="last">Thullaccayamatikkante, dutiyeva cuto siyā.</gatha>
    <hangnum nr="193"/>
    <gatha type="1"> Pātāpeti sace bhaṇḍaṃ, tajjetvā theyyacetano;</gatha>
    <gatha type="last">Parassa hatthato bhaṇḍe, muttamatte parājayo.</gatha>
    <hangnum nr="194"/>
    <gatha type="1"> Athāpi parikappetvā, pātāpeti va yo pana;</gatha>
    <gatha type="last">Tassa pātāpane vuttaṃ, dukkaṭāmasanepi ca.</gatha>
    <hangnum nr="195"/>
    <gatha type="1"> Phandāpeti yathāvatthuṃ, ṭhānā cāveti ce cuto;</gatha>
    <gatha type="last">‘‘Tiṭṭha tiṭṭhā’’ti vadato, na doso chaḍḍitepi ca.</gatha>
    <hangnum nr="196"/>
    <gatha type="1"> Āgantvā theyyacittena, pacchā taṃ gaṇhato siyā;</gatha>
    <gatha type="last">Pārājikaṃ taduddhāre, sālaye sāmike gate.</gatha>
    <hangnum nr="197"/>
    <gatha type="1"> Gaṇhato sakasaññāya, gahaṇe pana rakkhati;</gatha>
    <gatha type="last">Bhaṇḍadeyyaṃ tathā paṃsu-kūlasaññāya gaṇhato.</gatha>
    <hangnum nr="198"/>
    <gatha type="1"> ‘‘Tiṭṭha  tiṭṭhā’’ti vutto ca, chaḍḍetvā pana bhaṇḍakaṃ;</gatha>
    <gatha type="last">Katvāva dhuranikkhepaṃ, bhīto corā palāyati.</gatha>
    <hangnum nr="199"/>
    <gatha type="1"> Gaṇhato theyyacittena, uddhāre dukkaṭaṃ puna;</gatha>
    <gatha type="last">Dātabbamāharāpente, adentassa parājayo.</gatha>
    <hangnum nr="200"/>
    <gatha type="1"> ‘‘Kasmā? Tassa payogena, chaḍḍitattā’’ti sādaraṃ;</gatha>
    <gatha type="last">Mahāaṭṭhakathāyaṃ tu, vuttamaññāsu nāgataṃ.</gatha>
    <centered>Haraṇakathā.</centered>
    <hangnum nr="201"/>
    <gatha type="1"> Sampajānamusāvādaṃ, ‘‘na gaṇhāmī’’ti bhāsato;</gatha>
    <gatha type="last">Adinnādānapubbattā, dukkaṭaṃ hoti bhikkhuno.</gatha>
    <hangnum nr="202"/>
    <gatha type="1"> ‘‘Raho  mayā panetassa, ṭhapitaṃ kiṃ nu dassati’’;</gatha>
    <gatha type="last">Iccevaṃ vimatuppāde, tassa thullaccayaṃ siyā.</gatha>
    <hangnum nr="203"/>
    <gatha type="1"> Tasmiṃ dāne nirussāhe, paro ce nikkhipe dhuraṃ;</gatha>
    <gatha type="last">Ubhinnaṃ dhuranikkhepe, bhikkhu hoti parājito.</gatha>
    <hangnum nr="204"/>
    <gatha type="1"> Cittenādātukāmova, ‘‘dassāmī’’ti mukhena ce;</gatha>
    <gatha type="last">Vadato dhuranikkhepe, sāmino hi parājayo.</gatha>
    <centered>Upanidhikathā.</centered>
    <hangnum nr="205"/>
    <gatha type="1"> Suṅkaghātassa antova, ṭhatvā pāteti ce bahi;</gatha>
    <gatha type="last">Dhuvaṃ patati ce hatthā, muttamatte parājayo.</gatha>
    <hangnum nr="206"/>
    <gatha type="1"> Taṃ rukkhe khāṇuke vāpi, hutvā paṭihataṃ puna;</gatha>
    <gatha type="last">Vātukkhittampi vā anto, sace patati rakkhati.</gatha>
    <hangnum nr="207"/>
    <gatha type="1"> Patitvā  bhūmiyaṃ pacchā, vaṭṭantaṃ pana bhaṇḍakaṃ;</gatha>
    <gatha type="last">Sace pavisatyantova, tassa pārājikaṃ siyā.</gatha>
    <hangnum nr="208"/>
    <gatha type="1"> Ṭhatvā ṭhatvā pavaṭṭantaṃ, paviṭṭhaṃ ce parājayo;</gatha>
    <gatha type="last">Atiṭṭhamānaṃ vaṭṭitvā, paviṭṭhaṃ pana rakkhati.</gatha>
    <hangnum nr="209"/>
    <gatha type="1"> Iti vuttaṃ daḷhaṃ katvā, kurundaṭṭhakathādisu;</gatha>
    <gatha type="last">Sārato taṃ gahetabbaṃ, yuttaṃ viya ca dissati.</gatha>
    <hangnum nr="210"/>
    <gatha type="1"> Sayaṃ vā yadi vaṭṭeti, vaṭṭāpeti parena vā;</gatha>
    <gatha type="last">Aṭṭhatvā vaṭṭamānaṃ taṃ, gataṃ nāsakaraṃ siyā.</gatha>
    <hangnum nr="211"/>
    <gatha type="1"> Ṭhatvā ṭhatvā sace anto, bahi gacchati rakkhati;</gatha>
    <gatha type="last">Ṭhapite suddhacittena, sayaṃ vaṭṭati vaṭṭati.</gatha>
    <hangnum nr="212"/>
    <gatha type="1"> Gacchante pana yāne vā, gaje vā taṃ ṭhapeti ce;</gatha>
    <gatha type="last">Bahi nīharaṇatthāya, nāvahāropi nīhaṭe.</gatha>
    <hangnum nr="213"/>
    <gatha type="1"> Ṭhapite ṭhitayāne vā, payogena vinā gate;</gatha>
    <gatha type="last">Satipi theyyacittasmiṃ, avahāro na vijjati.</gatha>
    <hangnum nr="214"/>
    <gatha type="1"> Sace pājeti taṃ yānaṃ, ṭhapetvā yānake maṇiṃ;</gatha>
    <gatha type="last">Siyā pārājikaṃ tassa, sīmātikkamane pana.</gatha>
    <hangnum nr="215"/>
    <gatha type="1"> Suṅkaṭṭhāne  mataṃ suṅkaṃ, gantuṃ datvāva vaṭṭati;</gatha>
    <gatha type="last">Seso idha kathāmaggo, araññaṭṭhakathāsamo.</gatha>
    <centered>Suṅkaghātakathā.</centered>
    <hangnum nr="216"/>
    <gatha type="1">Antojātaṃ dhanakkītaṃ, dinnaṃ vā pana kenaci;</gatha>
    <gatha type="last">Dāsaṃ karamarānītaṃ, harantassa parājayo.</gatha>
    <hangnum nr="217"/>
    <gatha type="1"> Bhujissaṃ vā harantassa, mānusaṃ mātarāpi vā;</gatha>
    <gatha type="last">Pitarāṭhapitaṃ vāpi, avahāro na vijjati.</gatha>
    <hangnum nr="218"/>
    <gatha type="1"> Taṃ  palāpetukāmova, ukkhipitvā bhujehi vā;</gatha>
    <gatha type="last">Taṃ ṭhitaṭṭhānato kiñci, saṅkāmeti parājayo.</gatha>
    <hangnum nr="219"/>
    <gatha type="1"> Tajjetvā padasā dāsaṃ, nentassa padavārato;</gatha>
    <gatha type="last">Honti āpattiyo vuttā, tassa thullaccayādayo.</gatha>
    <hangnum nr="220"/>
    <gatha type="1"> Hatthādīsu gahetvā taṃ, kaḍḍhatopi parājayo;</gatha>
    <gatha type="last">‘‘Gaccha yāhi palāyā’’ti, vadatopi ayaṃ nayo.</gatha>
    <hangnum nr="221"/>
    <gatha type="1"> Vegasāva palāyantaṃ, ‘‘palāyā’’ti ca bhāsato;</gatha>
    <gatha type="last">Hoti pārājikenassa, anāpatti hi bhikkhuno.</gatha>
    <hangnum nr="222"/>
    <gatha type="1"> Saṇikaṃ pana gacchantaṃ, sace vadati sopi ca;</gatha>
    <gatha type="last">Sīghaṃ gacchati ce tassa, vacanena parājayo.</gatha>
    <hangnum nr="223"/>
    <gatha type="1"> Palāyitvā sace aññaṃ, gāmaṃ vā nigamampi vā;</gatha>
    <gatha type="last">Gataṃ disvā tato tañce, palāpeti parājayo.</gatha>
    <centered>Pāṇakathā.</centered>
    <hangnum nr="224"/>
    <gatha type="1"> Theyyā sappakaraṇḍaṃ ce, parāmasati dukkaṭaṃ;</gatha>
    <gatha type="last">Phandāpeti yathāvatthuṃ, ṭhānato cāvane cuto.</gatha>
    <hangnum nr="225"/>
    <gatha type="1"> Ugghāṭetvā karaṇḍaṃ tu, sappamuddharato pana;</gatha>
    <gatha type="last">Karaṇḍatalato mutte, naṅguṭṭhe tu parājayo.</gatha>
    <hangnum nr="226"/>
    <gatha type="1"> Ghaṃsitvā kaḍḍhato sappaṃ, naṅguṭṭhe mukhavaṭṭito;</gatha>
    <gatha type="last">Tassa sappakaraṇḍassa, muttamatte parājayo.</gatha>
    <hangnum nr="227"/>
    <gatha type="1"> Karaṇḍaṃ  vivaritvā ce, pakkosantassa nāmato;</gatha>
    <gatha type="last">So nikkhamati ce sappo, tassa pārājikaṃ siyā.</gatha>
    <hangnum nr="228"/>
    <gatha type="1"> Tathā katvā tu maṇḍūka-mūsikānaṃ ravampi vā;</gatha>
    <gatha type="last">Pakkosantassa nāmena, nikkhantepi parājayo.</gatha>
    <hangnum nr="229"/>
    <gatha type="1"> Mukhaṃ  avivaritvāva, karontassevameva ca;</gatha>
    <gatha type="last">Yena kenaci nikkhante, sappe pārājikaṃ siyā.</gatha>
    <hangnum nr="230"/>
    <gatha type="1"> Mukhe vivarite sappo, sayameva palāyati;</gatha>
    <gatha type="last">Na pakkosati ce tassa, bhaṇḍadeyyamudīritaṃ.</gatha>
    <centered>Apadakathā.</centered>
    <hangnum nr="231"/>
    <gatha type="1"> Theyyacittena yo hatthiṃ, karotāmasanādayo;</gatha>
    <gatha type="last">Honti āpattiyo tassa, tividhā dukkaṭādayo.</gatha>
    <hangnum nr="232"/>
    <gatha type="1"> Sālāyaṃ ṭhitahatthissa, antovatthaṅgaṇesupi;</gatha>
    <gatha type="last">Ṭhānaṃ sālā ca vatthu ca, aṅgaṇaṃ sakalaṃ siyā.</gatha>
    <hangnum nr="233"/>
    <gatha type="1"> Abaddhassa hi baddhassa, ṭhitaṭṭhānañca bandhanaṃ;</gatha>
    <gatha type="last">Tasmā tesaṃ vasā hatthiṃ, harato kāraye budho.</gatha>
    <hangnum nr="234"/>
    <gatha type="1"> Nagarassa bahiddhā tu, ṭhitassa pana hatthino;</gatha>
    <gatha type="last">Ṭhitaṭṭhānaṃ bhave ṭhānaṃ, padavārena kāraye.</gatha>
    <hangnum nr="235"/>
    <gatha type="1"> Nipannassa gajassekaṃ, ṭhānaṃ taṃ uṭṭhapeti ce;</gatha>
    <gatha type="last">Tasmiṃ uṭṭhitamatte tu, tassa pārājikaṃ siyā.</gatha>
    <hangnum nr="236"/>
    <gatha type="1"> Eseva ca nayo ñeyyo, turaṅgamahisādisu;</gatha>
    <gatha type="last">Natthi kiñcipi vattabbaṃ, dvipadepi bahuppade.</gatha>
    <centered>Catuppadakathā.</centered>
    <hangnum nr="237"/>
    <gatha type="1"> Paresanti vijānitvā, paresaṃ santakaṃ dhanaṃ;</gatha>
    <gatha type="last">Garukaṃ theyyacittena, ṭhānā cāveti ce cuto.</gatha>
    <hangnum nr="238"/>
    <gatha type="1"> Anāpatti sasaññissa, tiracchānapariggahe;</gatha>
    <gatha type="last">Tāvakālikavissāsa-ggāhe petapariggahe.</gatha>
    <hangnum nr="239"/>
    <gatha type="1"> Yo  panettha ca vattabbo, pāḷimuttavinicchayo;</gatha>
    <gatha type="last">Taṃ mayaṃ paratoyeva, bhaṇissāma pakiṇṇake.</gatha>
    <hangnum nr="240"/>
    <gatha type="1"> Parājitānekamalena vuttaṃ;</gatha>
    <gatha type="2">Pārājikaṃ yaṃ dutiyaṃ jinena;</gatha>
    <gatha type="3">Vutto samāsena mayassa cattho;</gatha>
    <gatha type="last">Vattuṃ asesena hi ko samattho.</gatha>
    <centered>Iti vinayavinicchaye dutiyapārājikakathā niṭṭhitā.</centered>
    <subhead>Tatiyapārājikakathā</subhead>
    <hangnum nr="241"/>
    <gatha type="1"> Manussajātiṃ jānanto, jīvitā yo viyojaye;</gatha>
    <gatha type="last">Nikkhipeyyassa satthaṃ vā, vadeyya maraṇe guṇaṃ.</gatha>
    <hangnum nr="242"/>
    <gatha type="1"> Deseyya maraṇūpāyaṃ, hotāyampi parājito;</gatha>
    <gatha type="last">Asandheyyova so ñeyyo, dvedhā bhinnasilā viya.</gatha>
    <hangnum nr="243"/>
    <gatha type="1"> Vuttā pāṇātipātassa, payogā cha mahesinā;</gatha>
    <gatha type="last">Sāhatthiko tathāṇatti-nissaggithāvarādayo.</gatha>
    <hangnum nr="244"/>
    <gatha type="1"> Tattha kāyena vā kāya-paṭibaddhena vā sayaṃ;</gatha>
    <gatha type="last">Mārentassa paraṃ ghāto, ayaṃ sāhatthiko mato.</gatha>
    <hangnum nr="245"/>
    <gatha type="1"> ‘‘Evaṃ tvaṃ paharitvā taṃ, mārehī’’ti ca bhikkhuno;</gatha>
    <gatha type="last">Parassāṇāpanaṃ nāma, ayamāṇattiko nayo.</gatha>
    <hangnum nr="246"/>
    <gatha type="1"> Dūraṃ māretukāmassa, usuādinipātanaṃ;</gatha>
    <gatha type="last">Kāyena paṭibaddhena, ayaṃ nissaggiyo vidhi.</gatha>
    <hangnum nr="247"/>
    <gatha type="1"> Asañcārimupāyena, māraṇatthaṃ parassa ca;</gatha>
    <gatha type="last">Opātādividhānaṃ tu, payogo thāvaro ayaṃ.</gatha>
    <hangnum nr="248"/>
    <gatha type="1"> Paraṃ  māretukāmassa, vijjāya jappanaṃ pana;</gatha>
    <gatha type="last">Ayaṃ vijjāmayo nāma, payogo pañcamo mato.</gatha>
    <hangnum nr="249"/>
    <gatha type="1"> Samatthā māraṇe yā ca, iddhi kammavipākajā;</gatha>
    <gatha type="last">Ayamiddhimayo nāma, payogo samudīrito.</gatha>
    <hangnum nr="250"/>
    <gatha type="1"> Ekeko duvidho tattha, hotīti paridīpito;</gatha>
    <gatha type="last">Uddesopi anuddeso, bhedo tesamayaṃ pana.</gatha>
    <hangnum nr="251"/>
    <gatha type="1"> Bahusvapi yamuddissa, pahāraṃ deti ce pana;</gatha>
    <gatha type="last">Maraṇena ca tasseva, kammunā tena bajjhati.</gatha>
    <hangnum nr="252"/>
    <gatha type="1"> Anuddissa pahārepi, yassa kassaci dehino;</gatha>
    <gatha type="last">Pahārappaccayā tassa, maraṇaṃ ce parājayo.</gatha>
    <hangnum nr="253"/>
    <gatha type="1"> Mate pahaṭamatte vā, pacchā mubhayathāpi ca;</gatha>
    <gatha type="last">Hantā pahaṭamattasmiṃ, kammunā tena bajjhati.</gatha>
    <hangnum nr="254"/>
    <gatha type="1"> Evaṃ sāhatthiko ñeyyo, tathā āṇattikopi ca;</gatha>
    <gatha type="last">Ettāvatā samāsena, dve payogā hi dassitā.</gatha>
    <hangnum nr="255"/>
    <gatha type="1"> Vatthu kālo ca deso ca, satthañca iriyāpatho;</gatha>
    <gatha type="last">Karaṇassa visesoti, cha āṇattiniyāmakā.</gatha>
    <hangnum nr="256"/>
    <gatha type="1"> Māretabbo hi yo tattha, so ‘‘vatthū’’ti pavuccati;</gatha>
    <gatha type="last">Pubbaṇhādi siyā kālo, sattānaṃ yobbanādi ca.</gatha>
    <hangnum nr="257"/>
    <gatha type="1">Deso gāmādi viññeyyo, satthaṃ taṃ sattamāraṇaṃ;</gatha>
    <gatha type="last">Māretabbassa sattassa, nisajjādiriyāpatho.</gatha>
    <hangnum nr="258"/>
    <gatha type="1"> Vijjhanaṃ bhedanañcāpi, chedanaṃ tāḷanampi vā;</gatha>
    <gatha type="last">Evamādividhoneko, viseso karaṇassa tu.</gatha>
    <hangnum nr="259"/>
    <gatha type="1"> ‘‘Yaṃ mārehī’’ti āṇatto, aññaṃ māreti ce tato;</gatha>
    <gatha type="last">‘‘Purato paharitvāna, mārehī’’ti ca bhāsito.</gatha>
    <hangnum nr="260"/>
    <gatha type="1"> Pacchato  passato vāpi, paharitvāna mārite;</gatha>
    <gatha type="last">Vatthāṇatti visaṅketā, mūlaṭṭho pana muccati.</gatha>
    <hangnum nr="261"/>
    <gatha type="1">Vatthuṃ taṃ avirajjhitvā, yathāṇattiñca mārite;</gatha>
    <gatha type="last">Ubhayesaṃ yathākālaṃ, kammabaddho udīrito.</gatha>
    <hangnum nr="262"/>
    <gatha type="1"> Āṇatto  ‘‘ajja pubbaṇhe, mārehī’’ti ca yo pana;</gatha>
    <gatha type="last">So ce māreti sāyanhe, mūlaṭṭho parimuccati.</gatha>
    <hangnum nr="263"/>
    <gatha type="1"> Āṇattasseva so vutto;</gatha>
    <gatha type="2">Kammabaddho mahesinā;</gatha>
    <gatha type="3">Kālassa hi visaṅketā;</gatha>
    <gatha type="last">Doso nāṇāpakassa so.</gatha>
    <hangnum nr="264"/>
    <gatha type="1"> ‘‘Ajja mārehi pubbaṇhe, svevā’’ti aniyāmite;</gatha>
    <gatha type="last">Yadā kadāci pubbaṇhe, visaṅketo na mārite.</gatha>
    <hangnum nr="265"/>
    <gatha type="1"> Eteneva upāyena, kālabhedesu sabbaso;</gatha>
    <gatha type="last">Saṅketo ca visaṅketo, veditabbo vibhāvinā.</gatha>
    <hangnum nr="266"/>
    <gatha type="1"> ‘‘Imaṃ gāme ṭhitaṃ veriṃ, mārehī’’ti ca bhāsito;</gatha>
    <gatha type="last">Sace so pana māreti, ṭhitaṃ taṃ yattha katthaci.</gatha>
    <hangnum nr="267"/>
    <gatha type="1"> Natthi tassa visaṅketo, ubho bajjhanti kammunā;</gatha>
    <gatha type="last">‘‘Gāmeyevā’’ti āṇatto, vane vā sāvadhāraṇaṃ.</gatha>
    <hangnum nr="268"/>
    <gatha type="1"> ‘‘Vaneyevā’’ti vā vutto, gāme māreti cepi vā;</gatha>
    <gatha type="last">Visaṅketo viññātabbo, mūlaṭṭho parimuccati.</gatha>
    <hangnum nr="269"/>
    <gatha type="1"> Eteneva upāyena, sabbadesesu bhedato;</gatha>
    <gatha type="last">Saṅketo ca visaṅketo, veditabbova viññunā.</gatha>
    <hangnum nr="270"/>
    <gatha type="1"> ‘‘Satthena pana mārehi, āṇatto’’ti ca kenaci;</gatha>
    <gatha type="last">Yena kenaci satthena, visaṅketo na mārite.</gatha>
    <hangnum nr="271"/>
    <gatha type="1"> ‘‘Iminā  vāsinā hī’’ti, vutto aññena vāsinā;</gatha>
    <gatha type="last">‘‘Imassāsissa vāpi tvaṃ, dhārāyetāya māraya’’.</gatha>
    <hangnum nr="272"/>
    <gatha type="1"> Iti vutto sace veriṃ, dhārāya itarāya vā;</gatha>
    <gatha type="last">Tharunā vāpi tuṇḍena, visaṅketova mārite.</gatha>
    <hangnum nr="273"/>
    <gatha type="1"> Eteneva upāyena, sabbāvudhakajātisu;</gatha>
    <gatha type="last">Saṅketo ca visaṅketo, veditabbo visesato.</gatha>
    <hangnum nr="274"/>
    <gatha type="1"> ‘‘Gacchantamenaṃ mārehi’’, iti vutto parena so;</gatha>
    <gatha type="last">Māreti naṃ nisinnaṃ ce, visaṅketo na vijjati.</gatha>
    <hangnum nr="275"/>
    <gatha type="1"> ‘‘Nisinnaṃyeva  mārehi’’, ‘‘gacchantaṃyeva vā’’ti ca;</gatha>
    <gatha type="last">Vutto māreti gacchantaṃ, nisinnaṃ vā yathākkamaṃ.</gatha>
    <hangnum nr="276"/>
    <gatha type="1"> Visaṅketanti ñātabbaṃ, bhikkhunā vinayaññunā;</gatha>
    <gatha type="last">Eseva ca nayo ñeyyo, sabbiriyāpathesu ca.</gatha>
    <hangnum nr="277"/>
    <gatha type="1"> ‘‘Mārehī’’ti ca vijjhitvā, āṇatto hi parena so;</gatha>
    <gatha type="last">Vijjhitvāva tamāreti, visaṅketo na vijjati.</gatha>
    <hangnum nr="278"/>
    <gatha type="1"> ‘‘Mārehī’’ti ca vijjhitvā, āṇatto hi parena so;</gatha>
    <gatha type="last">Chinditvā yadi māreti, visaṅketova hoti so.</gatha>
    <hangnum nr="279"/>
    <gatha type="1"> Eteneva upāyena, sabbesu karaṇesupi;</gatha>
    <gatha type="last">Saṅkete ca visaṅkete, veditabbo vinicchayo.</gatha>
    <hangnum nr="280"/>
    <gatha type="1"> Dīghaṃ rassaṃ kisaṃ thūlaṃ, kāḷaṃ odātameva vā;</gatha>
    <gatha type="last">Āṇatto aniyāmetvā, mārehīti ca kenaci.</gatha>
    <hangnum nr="281"/>
    <gatha type="1"> Sopi yaṃ kiñci āṇatto, sace māreti tādisaṃ;</gatha>
    <gatha type="last">Natthi tattha visaṅketo, ubhinnampi parājayo.</gatha>
    <hangnum nr="282"/>
    <gatha type="1"> Manussaṃ kiñci uddissa, sace khaṇativāṭakaṃ;</gatha>
    <gatha type="last">Khaṇantassa ca opātaṃ, hoti āpatti dukkaṭaṃ.</gatha>
    <hangnum nr="283"/>
    <gatha type="1"> Dukkhassuppattiyā  tattha, tassa thullaccayaṃ siyā;</gatha>
    <gatha type="last">Patitvā ca mate tasmiṃ, tassa pārājikaṃ bhave.</gatha>
    <hangnum nr="284"/>
    <gatha type="1"> Nipatitvā panaññasmiṃ, mate doso na vijjati;</gatha>
    <gatha type="last">Anuddissakamopāto, khato hoti sace pana.</gatha>
    <hangnum nr="285"/>
    <gatha type="1"> ‘‘Patitvā ettha yo koci, maratū’’ti hi yattakā;</gatha>
    <gatha type="last">Maranti nipatitvā ce, dosā hontissa tattakā.</gatha>
    <hangnum nr="286"/>
    <gatha type="1"> Ānantariyavatthusmiṃ, ānantariyakaṃ vade;</gatha>
    <gatha type="last">Tathā thullaccayādīnaṃ, honti thullaccayādayo.</gatha>
    <hangnum nr="287"/>
    <gatha type="1"> Patitvā gabbhinī tasmiṃ, sagabbhā ce marissati;</gatha>
    <gatha type="last">Honti pāṇātipātā dve, ekovekekadhaṃsane.</gatha>
    <hangnum nr="288"/>
    <gatha type="1"> Anubandhettha corehi, patitvā ce marissati;</gatha>
    <gatha type="last">Opātakhaṇakasseva, hoti pārājikaṃ kira.</gatha>
    <hangnum nr="289"/>
    <gatha type="1"> Verino  tattha pātetvā, sace mārenti verino;</gatha>
    <gatha type="last">Patitaṃ tattha mārenti, nīharitvā sace bahi.</gatha>
    <hangnum nr="290"/>
    <gatha type="1"> Nibbattitvā hi opāte, matā ce opapātikā;</gatha>
    <gatha type="last">Asakkontā ca nikkhantuṃ, sabbattha ca parājayo.</gatha>
    <hangnum nr="291"/>
    <gatha type="1"> Yakkhādayo panuddissa, khaṇane dukkhasambhave;</gatha>
    <gatha type="last">Dukkaṭaṃ maraṇe vatthu-vasā thullaccayādayo.</gatha>
    <hangnum nr="292"/>
    <gatha type="1"> Manusseyeva uddissa, khate opātake pana;</gatha>
    <gatha type="last">Anāpatti patitvā hi, yakkhādīsu matesupi.</gatha>
    <hangnum nr="293"/>
    <gatha type="1"> Tathā yakkhādayo pāṇe, khate uddissa bhikkhunā;</gatha>
    <gatha type="last">Nipatitvā marantesu, manussesupyayaṃ nayo.</gatha>
    <hangnum nr="294"/>
    <gatha type="1"> ‘‘Pāṇino ettha bajjhitvā, marantū’’ti anuddisaṃ;</gatha>
    <gatha type="last">Pāsaṃ oḍḍeti yo tattha, sace bajjhanti pāṇino.</gatha>
    <hangnum nr="295"/>
    <gatha type="1"> Hatthato muttamattasmiṃ, tassa pārājikaṃ siyā;</gatha>
    <gatha type="last">Ānantariyavatthusmiṃ, ānantariyameva ca.</gatha>
    <hangnum nr="296"/>
    <gatha type="1"> Uddissa  hi kate pāse, yaṃ panuddissa oḍḍito;</gatha>
    <gatha type="last">Bandhanesu tadaññesaṃ, anāpatti pakāsitā.</gatha>
    <hangnum nr="297"/>
    <gatha type="1"> Mūlena vā mudhā vāpi, dinne pāse parassa hi;</gatha>
    <gatha type="last">Mūlaṭṭhasseva hotīti, kammabaddho niyāmito.</gatha>
    <hangnum nr="298"/>
    <gatha type="1"> Yena laddho sace lopi, pāsamuggaḷitampi vā;</gatha>
    <gatha type="last">Thiraṃ vāpi karotevaṃ, ubhinnaṃ kammabandhanaṃ.</gatha>
    <hangnum nr="299"/>
    <gatha type="1"> Yo pāsaṃ uggaḷāpetvā, yāti pāpabhayā sace;</gatha>
    <gatha type="last">Taṃ disvā puna aññopi, saṇṭhapeti hi tattha ca.</gatha>
    <hangnum nr="300"/>
    <gatha type="1"> Baddhā baddhā maranti ce, mūlaṭṭho na ca muccati;</gatha>
    <gatha type="last">Ṭhapetvā gahitaṭṭhāne, pāsayaṭṭhiṃ vimuccati.</gatha>
    <hangnum nr="301"/>
    <gatha type="1"> Gopetvāpi na mokkho hi, pāsayaṭṭhiṃ sayaṃkataṃ;</gatha>
    <gatha type="last">Tamañño puna gaṇhitvā, saṇṭhapeti sace pana.</gatha>
    <hangnum nr="302"/>
    <gatha type="1"> Tappaccayā marantesu, mūlaṭṭho na ca muccati;</gatha>
    <gatha type="last">Nāsetvā sabbaso vā taṃ, jhāpetvā vā vimuccati.</gatha>
    <hangnum nr="303"/>
    <gatha type="1"> Ropentassa  ca sūlaṃ vā, sajjentassa adūhalaṃ;</gatha>
    <gatha type="last">Opātena ca pāsena, sadisova vinicchayo.</gatha>
    <hangnum nr="304"/>
    <gatha type="1"> Anāpatti asañcicca, ajānantassa bhikkhuno;</gatha>
    <gatha type="last">Tathāmaraṇacittassa, matepyummattakādino.</gatha>
    <hangnum nr="305"/>
    <gatha type="1"> Manussapāṇimhi ca pāṇasaññitā;</gatha>
    <gatha type="2">Sacassa cittaṃ maraṇūpasaṃhitaṃ;</gatha>
    <gatha type="3">Upakkamo tena ca tassa nāso;</gatha>
    <gatha type="last">Pañcettha aṅgāni manussaghāte.</gatha>
    <centered>Iti vinayavinicchaye tatiyapārājikakathā niṭṭhitā.</centered>
    <subhead>Catutthapārājikakathā</subhead>
    <hangnum nr="306"/>
    <gatha type="1"> Asantamattassitameva  katvā;</gatha>
    <gatha type="2">Bhavaṃ adhiṭṭhāya ca vattamānaṃ;</gatha>
    <gatha type="3">Aññāpadesañca vinādhimānaṃ;</gatha>
    <gatha type="last">Jhānādibhedaṃ samudācareyya.</gatha>
    <hangnum nr="307"/>
    <gatha type="1"> Kāyena vācāyapi vā tadatthe;</gatha>
    <gatha type="2">Ñāteva viññattipathe abhabbo;</gatha>
    <gatha type="3">Yatheva tālo pana matthakasmiṃ;</gatha>
    <gatha type="last">Chinno abhabbo puna ruḷhibhāve.</gatha>
    <hangnum nr="308"/>
    <gatha type="1"> Asantamevattani yo parassa;</gatha>
    <gatha type="2">Dīpeti jhānādimanantaraṃ so;</gatha>
    <gatha type="3">Jānāti ce hoti cuto hi no ce;</gatha>
    <gatha type="last">Jānāti thullaccayamassa hoti.</gatha>
    <hangnum nr="309"/>
    <gatha type="1"> ‘‘Yo  te vihāre vasatīdha bhikkhu;</gatha>
    <gatha type="2">So jhānalābhī’’ti ca dīpite ce;</gatha>
    <gatha type="3">Jānāti thullaccayamassa no ce;</gatha>
    <gatha type="last">Jānāti taṃ dukkaṭameva hoti.</gatha>
    <hangnum nr="310"/>
    <gatha type="1"> Asantamevattani dhammametaṃ;</gatha>
    <gatha type="2">Atthīti katvā vadatodhimānā;</gatha>
    <gatha type="3">Vutto anāpattinayo panevaṃ;</gatha>
    <gatha type="last">Avattukāmassa tathādikassa.</gatha>
    <hangnum nr="311"/>
    <gatha type="1"> Pāpicchatā tassa asantabhāvo;</gatha>
    <gatha type="2">Ārocanañceva manussakassa;</gatha>
    <gatha type="3">Naññāpadesena tadeva ñāṇaṃ;</gatha>
    <gatha type="last">Pañcettha aṅgāni vadanti dhīrā.</gatha>
    <hangnum nr="312"/>
    <gatha type="1"> Paṭhame dutiye cante, pariyāyo na vijjati;</gatha>
    <gatha type="last">Dutiye tatiyeyeva, āṇatti na panetare.</gatha>
    <hangnum nr="313"/>
    <gatha type="1"> Ādi  mekasamuṭṭhānaṃ, duvaṅgaṃ kāyacittato;</gatha>
    <gatha type="last">Sesā ca tisamuṭṭhānā, tesamaṅgāni satta tu.</gatha>
    <hangnum nr="314"/>
    <gatha type="1"> Sukhopekkhāyutaṃ ādi, tatiyaṃ dukkhavedanaṃ;</gatha>
    <gatha type="last">Dutiyañca catutthañca, tivedanamudīritaṃ.</gatha>
    <hangnum nr="315"/>
    <gatha type="1"> Paṭhamassaṭṭha cittāni, tatiyassa duve pana;</gatha>
    <gatha type="last">Dutiyassa catutthassa, dasa cittāni labbhare.</gatha>
    <hangnum nr="316"/>
    <gatha type="1"> Tasmā sacittakaṃ vuttaṃ, sabbametaṃ catubbidhaṃ;</gatha>
    <gatha type="last">Kriyā saññāvimokkhañca, lokavajjanti dīpitaṃ.</gatha>
    <hangnum nr="317"/>
    <gatha type="1"> Idamāpattiyaṃyeva, vidhānaṃ pana yujjati;</gatha>
    <gatha type="last">Tasmā āpattiyaṃyeva, gahetabbaṃ vibhāvinā.</gatha>
    <hangnum nr="318"/>
    <gatha type="1"> Mudupiṭṭhi ca lambī ca, mukhaggāhī nisīdako;</gatha>
    <gatha type="last">Pārājikā ime tesaṃ, cattāro anulomikā.</gatha>
    <hangnum nr="319"/>
    <gatha type="1"> Bhikkhunīnañca cattāri, vibbhantā bhikkhunī sayaṃ;</gatha>
    <gatha type="last">Tathā ekādasābhabbā, sabbete catuvīsati.</gatha>
    <hangnum nr="320"/>
    <gatha type="1"> Ime  pārājikā vuttā, catuvīsati puggalā;</gatha>
    <gatha type="last">Abhabbā bhikkhubhāvāya, sīsacchinnova jīvituṃ.</gatha>
    <hangnum nr="321"/>
    <gatha type="1"> Paṇḍako ca tiracchāno, ubhatobyañjanopi ca;</gatha>
    <gatha type="last">Tayo vatthuvipannā hi, ahetupaṭisandhikā.</gatha>
    <hangnum nr="322"/>
    <gatha type="1"> Pañcānantarikā theyya-saṃvāsopi ca dūsako;</gatha>
    <gatha type="last">Titthipakkantako ceti, kriyānaṭṭhā panaṭṭha te.</gatha>
    <hangnum nr="323"/>
    <gatha type="1"> Vinicchayo yo pana sārabhūto;</gatha>
    <gatha type="2">Pārājikānaṃ kathito mayāyaṃ;</gatha>
    <gatha type="3">Tassānusārena budhena ñātuṃ;</gatha>
    <gatha type="last">Sakkā hi sesopi asesatova.</gatha>
    <hangnum nr="324"/>
    <gatha type="1"> Piṭake  paṭubhāvakare parame;</gatha>
    <gatha type="2">Vinaye vividhehi nayehi yute;</gatha>
    <gatha type="3">Paramatthanayaṃ abhipatthayatā;</gatha>
    <gatha type="last">Pariyāpuṇitabbamayaṃ satataṃ.</gatha>
    <centered>Iti vinayavinicchaye catutthapārājikakathā niṭṭhitā.</centered>
    <title>Saṅghādisesakathā</title>
    <hangnum nr="325"/>
    <gatha type="1"> Mocetukāmatācittaṃ, vāyāmo sukkamocanaṃ;</gatha>
    <gatha type="last">Aññatra supinantena, hoti saṅghādisesatā.</gatha>
    <hangnum nr="326"/>
    <gatha type="1"> Parenupakkamāpetvā, aṅgajātaṃ panattano;</gatha>
    <gatha type="last">Sukkaṃ yadi vimoceti, garukaṃ tassa niddise.</gatha>
    <hangnum nr="327"/>
    <gatha type="1"> Sañciccupakkamantassa, aṅgajātaṃ panattano;</gatha>
    <gatha type="last">Thullaccayaṃ samuddiṭṭhaṃ, sace sukkaṃ na muccati.</gatha>
    <hangnum nr="328"/>
    <gatha type="1"> Sañciccupakkamantassa , ākāse kampanenapi;</gatha>
    <gatha type="last">Hoti thullaccayaṃ tassa, yadi sukkaṃ na muccati.</gatha>
    <hangnum nr="329"/>
    <gatha type="1"> Vatthiṃ kīḷāya pūretvā, passāvetuṃ na vaṭṭati;</gatha>
    <gatha type="last">Nimittaṃ pana hatthena, kīḷāpentassa dukkaṭaṃ.</gatha>
    <hangnum nr="330"/>
    <gatha type="1"> Tissannaṃ pana itthīnaṃ, nimittaṃ rattacetasā;</gatha>
    <gatha type="last">Purato pacchato vāpi, olokentassa dukkaṭaṃ.</gatha>
    <hangnum nr="331"/>
    <gatha type="1"> Ekenekaṃ payogena, divasampi ca passato;</gatha>
    <gatha type="last">Nāpattiyā bhave aṅgaṃ, ummīlananimīlanaṃ.</gatha>
    <hangnum nr="332"/>
    <gatha type="1"> Amocanādhippāyassa, anupakkamatopi ca;</gatha>
    <gatha type="last">Supinantena muttasmiṃ, anāpatti pakāsitā.</gatha>
    <centered>Sukkavisaṭṭhikathā.</centered>
    <hangnum nr="333"/>
    <gatha type="1"> Āmasanto  manussitthiṃ, kāyasaṃsaggarāgato;</gatha>
    <gatha type="last">‘‘Manussitthī’’ti saññāya, hoti saṅghādisesiko.</gatha>
    <hangnum nr="334"/>
    <gatha type="1"> Lomenantamaso lomaṃ, phusantassāpi itthiyā;</gatha>
    <gatha type="last">Kāyasaṃsaggarāgena, hoti āpatti bhikkhuno.</gatha>
    <hangnum nr="335"/>
    <gatha type="1"> Itthiyā yadi samphuṭṭho, phassaṃ sevanacetano;</gatha>
    <gatha type="last">Vāyamitvādhivāseti, hoti saṅghādisesatā.</gatha>
    <hangnum nr="336"/>
    <gatha type="1"> Ekena pana hatthena, gahetvā dutiyena vā;</gatha>
    <gatha type="last">Tattha tattha phusantassa, ekāvāpatti dīpitā.</gatha>
    <hangnum nr="337"/>
    <gatha type="1"> Aggahetvā phusantassa, yāva pādañca sīsato;</gatha>
    <gatha type="last">Kāyā hatthamamocetvā, ekāva divasampi ca.</gatha>
    <hangnum nr="338"/>
    <gatha type="1"> Aṅgulīnaṃ tu pañcannaṃ, gahaṇe ekato pana;</gatha>
    <gatha type="last">Ekāyeva siyāpatti, na hi koṭṭhāsato siyā.</gatha>
    <hangnum nr="339"/>
    <gatha type="1"> Nānitthīnaṃ sace pañca, gaṇhātyaṅguliyo pana;</gatha>
    <gatha type="last">Ekato pañca saṅghādi-sesā hontissa bhikkhuno.</gatha>
    <hangnum nr="340"/>
    <gatha type="1"> Itthiyā vimatissāpi, paṇḍakādikasaññino;</gatha>
    <gatha type="last">Kāyena itthiyā kāya-sambaddhaṃ phusatopi vā.</gatha>
    <hangnum nr="341"/>
    <gatha type="1"> Paṇḍake  yakkhipetīsu, tassa thullaccayaṃ siyā;</gatha>
    <gatha type="last">Dukkaṭaṃ kāyasaṃsagge, tiracchānagatitthiyā.</gatha>
    <hangnum nr="342"/>
    <gatha type="1"> Bhikkhuno paṭibaddhena, kāyena pana itthiyā;</gatha>
    <gatha type="last">Kāyena paṭibaddhañca, phusantassapi dukkaṭaṃ.</gatha>
    <hangnum nr="343"/>
    <gatha type="1"> Itthīnaṃ itthirūpañca, dārulohamayādikaṃ;</gatha>
    <gatha type="last">Tāsaṃ vatthamalaṅkāraṃ, āmasantassa dukkaṭaṃ.</gatha>
    <hangnum nr="344"/>
    <gatha type="1"> Tatthajātaphalaṃ khajjaṃ, muggādiṃ tatthajātakaṃ;</gatha>
    <gatha type="last">Dhaññāni pana sabbāni, āmasantassa dukkaṭaṃ.</gatha>
    <hangnum nr="345"/>
    <gatha type="1"> Sabbaṃ  dhamanasaṅkhādiṃ, pañcaṅgaturiyampi ca;</gatha>
    <gatha type="last">Ratanāni ca sabbāni, āmasantassa dukkaṭaṃ.</gatha>
    <hangnum nr="346"/>
    <gatha type="1"> Sabbamāvudhabhaṇḍañca, jiyā ca dhanudaṇḍako;</gatha>
    <gatha type="last">Anāmāsamidaṃ sabbaṃ, jālañca saravāraṇaṃ.</gatha>
    <hangnum nr="347"/>
    <gatha type="1"> Suvaṇṇapaṭibimbādi, cetiyaṃ ārakūṭakaṃ;</gatha>
    <gatha type="last">Anāmāsanti niddiṭṭhaṃ, kurundaṭṭhakathāya hi.</gatha>
    <hangnum nr="348"/>
    <gatha type="1"> Sabbaṃ onahituṃ vāpi, onahāpetumeva vā;</gatha>
    <gatha type="last">Vādāpetuñca vādetuṃ, vāditaṃ na ca vaṭṭati.</gatha>
    <hangnum nr="349"/>
    <gatha type="1"> ‘‘Karissāmupahāra’’nti, vuttena pana bhikkhunā;</gatha>
    <gatha type="last">Pūjā buddhassa kātabbā, vattabbāti ca viññunā.</gatha>
    <hangnum nr="350"/>
    <gatha type="1"> Sayaṃ phusiyamānassa, itthiyā pana dhuttiyā;</gatha>
    <gatha type="last">Avāyamitvā kāyena, phassaṃ paṭivijānato.</gatha>
    <hangnum nr="351"/>
    <gatha type="1"> Anāpatti asañcicca, ajānantassa bhikkhuno;</gatha>
    <gatha type="last">Mokkhādhippāyino ceva, tathā ummattakādino.</gatha>
    <hangnum nr="352"/>
    <gatha type="1"> Paṭhamena samānāva, samuṭṭhānādayo pana;</gatha>
    <gatha type="last">Kāyasaṃsaggarāgassa, tathā sukkavisaṭṭhiyā.</gatha>
    <centered>Kāyasaṃsaggakathā.</centered>
    <hangnum nr="353"/>
    <gatha type="1"> Duṭṭhullavācassādena, itthiyā itthisaññino;</gatha>
    <gatha type="last">Dvinnañca pana maggānaṃ, vaṇṇāvaṇṇavasena ca.</gatha>
    <hangnum nr="354"/>
    <gatha type="1"> Methunayācanādīhi , obhāsantassa bhikkhuno;</gatha>
    <gatha type="last">Viññuṃ antamaso hattha-muddāyapi garuṃ siyā.</gatha>
    <hangnum nr="355"/>
    <gatha type="1"> ‘‘Sikharaṇīsi , sambhinnā, ubhatobyañjanā’’ti ca;</gatha>
    <gatha type="last">Akkosavacanenāpi, garukaṃ tu suṇantiyā.</gatha>
    <hangnum nr="356"/>
    <gatha type="1"> Punappunobhāsantassa, ekavācāya vā bahū;</gatha>
    <gatha type="last">Gaṇanāya ca vācānaṃ, itthīnaṃ garukā siyuṃ.</gatha>
    <hangnum nr="357"/>
    <gatha type="1"> Sā ce nappaṭijānāti, tassa thullaccayaṃ siyā;</gatha>
    <gatha type="last">Ādissa bhaṇane cāpi, ubbhajāṇumadhakkhakaṃ.</gatha>
    <hangnum nr="358"/>
    <gatha type="1"> Ubbhakkhakamadhojāṇu-maṇḍalaṃ pana uddisaṃ;</gatha>
    <gatha type="last">Vaṇṇādibhaṇane kāya-paṭibaddhe ca dukkaṭaṃ.</gatha>
    <hangnum nr="359"/>
    <gatha type="1"> Thullaccayaṃ bhave tassa, paṇḍake yakkhipetisu;</gatha>
    <gatha type="last">Adhakkhakobbhajāṇumhi, dukkaṭaṃ paṇḍakādisu.</gatha>
    <hangnum nr="360"/>
    <gatha type="1"> Ubbhakkhakamadhojāṇu-maṇḍalepi ayaṃ nayo;</gatha>
    <gatha type="last">Sabbattha dukkaṭaṃ vuttaṃ, tiracchānagatitthiyā.</gatha>
    <hangnum nr="361"/>
    <gatha type="1"> Atthadhammapurekkhāraṃ, katvā obhāsatopi ca;</gatha>
    <gatha type="last">Vadatopi anāpatti, purakkhatvānusāsaniṃ.</gatha>
    <hangnum nr="362"/>
    <gatha type="1"> Tathā ummattakādīnaṃ, samuṭṭhānādayo nayā;</gatha>
    <gatha type="last">Adinnādānatulyāva, vedanettha dvidhā matā.</gatha>
    <centered>Duṭṭhullavācākathā.</centered>
    <hangnum nr="363"/>
    <gatha type="1"> Vaṇṇaṃ panattano kāma-pāricariyāya bhāsato;</gatha>
    <gatha type="last">Tasmiṃyeva khaṇe sā ce, jānāti garukaṃ siyā.</gatha>
    <hangnum nr="364"/>
    <gatha type="1"> No ce jānāti sā yakkhi-petidevīsu paṇḍake;</gatha>
    <gatha type="last">Hoti thullaccayaṃ tassa, sese āpatti dukkaṭaṃ.</gatha>
    <hangnum nr="365"/>
    <gatha type="1"> Cīvarādīhi aññehi, vatthukāmehi attano;</gatha>
    <gatha type="last">Natthi doso bhaṇantassa, pāricariyāya vaṇṇanaṃ.</gatha>
    <hangnum nr="366"/>
    <gatha type="1"> Itthisaññā  manussitthī, pāricariyāya rāgitā;</gatha>
    <gatha type="last">Obhāso tena rāgena, khaṇe tasmiṃ vijānanaṃ.</gatha>
    <hangnum nr="367"/>
    <gatha type="1"> Pañcaṅgāni  imānettha, veditabbāni viññunā;</gatha>
    <gatha type="last">Samuṭṭhānādayopyassa, anantarasamā matā.</gatha>
    <centered>Attakāmapāricariyakathā.</centered>
    <hangnum nr="368"/>
    <gatha type="1"> Paṭiggaṇhāti sandesaṃ, purisassitthiyāpi vā;</gatha>
    <gatha type="last">Vīmaṃsati garu hoti, paccāharati ce pana.</gatha>
    <hangnum nr="369"/>
    <gatha type="1"> ‘‘Yassā hi santikaṃ gantvā, ārocehī’’ti pesito;</gatha>
    <gatha type="last">Tamadisvā tadaññassa, avassārocakassa so.</gatha>
    <hangnum nr="370"/>
    <gatha type="1"> ‘‘Ārocehī’’ti vatvā taṃ, paccāharati ce pana;</gatha>
    <gatha type="last">Bhikkhu saṅghādisesamhā, sañcarittā na muccati.</gatha>
    <hangnum nr="371"/>
    <gatha type="1"> ‘‘Mātarā rakkhitaṃ itthiṃ, gaccha brūhī’’ti pesito;</gatha>
    <gatha type="last">Piturakkhitamaññaṃ vā, visaṅketova bhāsato.</gatha>
    <hangnum nr="372"/>
    <gatha type="1"> Paṭiggaṇhanatādīhi, tīhi aṅgehi saṃyute;</gatha>
    <gatha type="last">Sañcaritte samāpanne, garukāpattimādise.</gatha>
    <hangnum nr="373"/>
    <gatha type="1"> Dvīhi thullaccayaṃ vuttaṃ, paṇḍakādīsu tīhipi;</gatha>
    <gatha type="last">Ekeneva ca sabbattha, hoti āpatti dukkaṭaṃ.</gatha>
    <hangnum nr="374"/>
    <gatha type="1"> Cetiyassa ca saṅghassa, gilānassa ca bhikkhuno;</gatha>
    <gatha type="last">Gacchato pana kiccena, anāpatti pakāsitā.</gatha>
    <hangnum nr="375"/>
    <gatha type="1"> Manussattaṃ tathā tassā, nanālaṃvacanīyatā;</gatha>
    <gatha type="last">Paṭiggaṇhanatādīnaṃ, vasā pañcaṅgikaṃ mataṃ.</gatha>
    <hangnum nr="376"/>
    <gatha type="1"> Idañhi chasamuṭṭhānaṃ, acittakamudīritaṃ;</gatha>
    <gatha type="last">Alaṃvacanīyattaṃ vā, paṇṇattiṃ vā ajānato.</gatha>
    <hangnum nr="377"/>
    <gatha type="1"> Gahetvā  sāsanaṃ kāya-vikārenūpagamma taṃ;</gatha>
    <gatha type="last">Vīmaṃsitvā harantassa, garukaṃ kāyato siyā.</gatha>
    <hangnum nr="378"/>
    <gatha type="1"> Sutvā yathānisinnova, vacanaṃ itthiyā puna;</gatha>
    <gatha type="last">Taṃ tatthevāgatasseva, ārocentassa vācato.</gatha>
    <hangnum nr="379"/>
    <gatha type="1"> Ajānantassa paṇṇattiṃ, kāyavācāhi taṃ vidhiṃ;</gatha>
    <gatha type="last">Karoto harato vāpi, garukaṃ kāyavācato.</gatha>
    <hangnum nr="380"/>
    <gatha type="1"> Jānitvāpi  karontassa, garukāpattiyo tathā;</gatha>
    <gatha type="last">Sacittakehi tīheva, samuṭṭhānehi jāyare.</gatha>
    <centered>Sañcarittakathā.</centered>
    <hangnum nr="381"/>
    <gatha type="1"> Sayaṃyācitakeheva, kuṭikaṃ appamāṇikaṃ;</gatha>
    <gatha type="last">Attuddesaṃ karontassa, tathādesitavatthukaṃ.</gatha>
    <hangnum nr="382"/>
    <gatha type="1"> Honti saṅghādisesā dve, sārambhādīsu dukkaṭaṃ;</gatha>
    <gatha type="last">Sace ekavipannā sā, garukaṃ ekakaṃ siyā.</gatha>
    <hangnum nr="383"/>
    <gatha type="1"> Purisaṃ yācituṃ kamma-sahāyatthāya vaṭṭati;</gatha>
    <gatha type="last">Mūlacchejjavaseneva, yācamānassa dukkaṭaṃ.</gatha>
    <hangnum nr="384"/>
    <gatha type="1"> Avajjaṃ hatthakammampi, yācituṃ pana vaṭṭati;</gatha>
    <gatha type="last">Hatthakammampi nāmetaṃ, kiñci vatthu na hoti hi.</gatha>
    <hangnum nr="385"/>
    <gatha type="1"> Goṇamāyācamānassa, ṭhapetvā ñātakādike;</gatha>
    <gatha type="last">Dukkaṭaṃ tassa niddiṭṭhaṃ, mūlacchejjena tesupi.</gatha>
    <hangnum nr="386"/>
    <gatha type="1"> ‘‘Goṇaṃ demā’’ti vuttepi, gahetuṃ na ca vaṭṭati;</gatha>
    <gatha type="last">Sakaṭaṃ dārubhaṇḍattā, gahetuṃ pana vaṭṭati.</gatha>
    <hangnum nr="387"/>
    <gatha type="1"> Vāsipharasukuddāla-kuṭhārādīsvayaṃ nayo;</gatha>
    <gatha type="last">Anajjhāvutthakaṃ sabbaṃ, harāpetumpi vaṭṭati.</gatha>
    <hangnum nr="388"/>
    <gatha type="1"> Valliādimhi  sabbasmiṃ, garubhaṇḍappahonake;</gatha>
    <gatha type="last">Paresaṃ santakeyeva, hoti āpatti dukkaṭaṃ.</gatha>
    <hangnum nr="389"/>
    <gatha type="1"> Paccayesu hi tīsveva, viññatti na ca vaṭṭati;</gatha>
    <gatha type="last">Tatiye parikathobhāsa-nimittāni ca labbhare.</gatha>
    <hangnum nr="390"/>
    <gatha type="1"> ‘‘Adesite ca vatthusmiṃ, pamāṇenādhikaṃ kuṭiṃ;</gatha>
    <gatha type="last">Karissāmī’’ti cintetvā, araññaṃ gacchatopi ca.</gatha>
    <hangnum nr="391"/>
    <gatha type="1"> Pharasuṃ vāpi vāsiṃ vā, nisentassāpi dukkaṭaṃ;</gatha>
    <gatha type="last">Chindato dukkaṭaṃ rukkhaṃ, tassa pācittiyā saha.</gatha>
    <hangnum nr="392"/>
    <gatha type="1"> Evaṃ pubbapayogasmiṃ, kuṭikārakabhikkhuno;</gatha>
    <gatha type="last">Yathāpayogamāpattiṃ, vinayaññū viniddise.</gatha>
    <hangnum nr="393"/>
    <gatha type="1"> Yā  pana dvīhi piṇḍehi, niṭṭhānaṃ tu gamissati;</gatha>
    <gatha type="last">Hoti thullaccayaṃ tesu, paṭhame dutiye garu.</gatha>
    <hangnum nr="394"/>
    <gatha type="1"> Anāpatti sacaññassa, deti vippakataṃ kuṭiṃ;</gatha>
    <gatha type="last">Tathā bhūmiṃ samaṃ katvā, bhindatopi ca taṃ kuṭiṃ.</gatha>
    <hangnum nr="395"/>
    <gatha type="1"> Guhaṃ leṇaṃ karontassa, tiṇapaṇṇacchadampi vā;</gatha>
    <gatha type="last">Vāsāgāraṃ ṭhapetvāna, aññassatthāya vā tathā.</gatha>
    <hangnum nr="396"/>
    <gatha type="1"> Desāpetvāva bhikkhūhi, vatthuṃ pana ca bhikkhuno;</gatha>
    <gatha type="last">Kriyatova samuṭṭhāti, karoto appamāṇikaṃ.</gatha>
    <hangnum nr="397"/>
    <gatha type="1"> Adesetvā karontassa, taṃ kriyākriyato siyā;</gatha>
    <gatha type="last">Samuṭṭhānādayo sesā, sañcarittasamā matā.</gatha>
    <centered>Kuṭikārasikkhāpadakathā.</centered>
    <hangnum nr="398"/>
    <gatha type="1"> Adesetvā sace vatthuṃ, yo kareyya mahallakaṃ;</gatha>
    <gatha type="last">Vihāraṃ attavāsatthaṃ, garukaṃ tassa niddise.</gatha>
    <hangnum nr="399"/>
    <gatha type="1"> Pamāṇātikkamenāpi , doso natthi mahallake;</gatha>
    <gatha type="last">Tasmā kriyasamuṭṭhānā-bhāvaṃ samupalakkhaye.</gatha>
    <hangnum nr="400"/>
    <gatha type="1"> Pamāṇaniyamābhāvā, ekasaṅghādisesatā;</gatha>
    <gatha type="last">Samuṭṭhānādikaṃ sesaṃ, anantarasamaṃ mataṃ.</gatha>
    <centered>Mahallakakathā.</centered>
    <hangnum nr="401"/>
    <gatha type="1"> Pārājikāni vuttāni, catuvīsati satthunā;</gatha>
    <gatha type="last">Bhikkhuno anurūpāni, tesu ekūnavīsati.</gatha>
    <hangnum nr="402"/>
    <gatha type="1"> Amūlakena codeti, hutvā cāvanacetano;</gatha>
    <gatha type="last">Suddhaṃ vā yadi vāsuddhaṃ, tesu aññatarena yo.</gatha>
    <hangnum nr="403"/>
    <gatha type="1"> Garukaṃ tassa āpattiṃ, katokāsamhi niddise;</gatha>
    <gatha type="last">Tatheva akatokāse, dukkaṭāpattiyā saha.</gatha>
    <hangnum nr="404"/>
    <gatha type="1"> ‘‘Koṇṭhosi ca nigaṇṭhosi;</gatha>
    <gatha type="2">Sāmaṇerosi tāpaso;</gatha>
    <gatha type="3">Gahaṭṭhosi  tathā jeṭṭha-;</gatha>
    <gatha type="last">Bbatikosi upāsako.</gatha>
    <hangnum nr="405"/>
    <gatha type="1"> Dussīlo pāpadhammosi, antopūti avassuto’’;</gatha>
    <gatha type="last">Iccevampi vadantassa, garukaṃ tassa niddise.</gatha>
    <hangnum nr="406"/>
    <gatha type="1"> Sammukhā hatthamuddāya, codentassapi taṅkhaṇe;</gatha>
    <gatha type="last">Taṃ ce paro vijānāti, hoti āpatti bhikkhuno.</gatha>
    <hangnum nr="407"/>
    <gatha type="1"> Garukaṃ sammukhe ṭhatvā, codāpentassa kenaci;</gatha>
    <gatha type="last">Tassa vācāya vācāya, codāpentassa niddise.</gatha>
    <hangnum nr="408"/>
    <gatha type="1"> Atha sopi ‘‘mayā diṭṭhaṃ, sutaṃ vā’’ti ca bhāsati;</gatha>
    <gatha type="last">Tesaṃ dvinnampi saṅghādi-seso hoti na saṃsayo.</gatha>
    <hangnum nr="409"/>
    <gatha type="1"> Dūtaṃ  vā pana pesetvā, paṇṇaṃ vā pana sāsanaṃ;</gatha>
    <gatha type="last">Codāpentassa āpatti, na hotīti pakāsitā.</gatha>
    <hangnum nr="410"/>
    <gatha type="1"> Tathā saṅghādisesehi, vutte cāvanasaññino;</gatha>
    <gatha type="last">Hoti pācittiyāpatti, sesāpattīhi dukkaṭaṃ.</gatha>
    <hangnum nr="411"/>
    <gatha type="1"> Akkosanādhippāyassa, akatokāsamattanā;</gatha>
    <gatha type="last">Saha pācittiyenassa, vadantassa ca dukkaṭaṃ.</gatha>
    <hangnum nr="412"/>
    <gatha type="1"> Asammukhā vadantassa, āpattīhipi sattahi;</gatha>
    <gatha type="last">Tathā kammaṃ karontassa, hoti āpatti dukkaṭaṃ.</gatha>
    <hangnum nr="413"/>
    <gatha type="1"> Na dosummattakādīnaṃ, hoti pañcaṅgasaṃyutaṃ;</gatha>
    <gatha type="last">Upasampannatā tasmiṃ, puggale suddhasaññitā.</gatha>
    <hangnum nr="414"/>
    <gatha type="1"> Pārājikena codeti, yena tassa amūlatā;</gatha>
    <gatha type="last">Sammukhā codanā ceva, tassa cāvanasaññino.</gatha>
    <hangnum nr="415"/>
    <gatha type="1"> Taṅkhaṇe jānanañceva, pañcaṅgāni bhavanti hi;</gatha>
    <gatha type="last">Idaṃ tu tisamuṭṭhānaṃ, sacittaṃ dukkhavedanaṃ.</gatha>
    <centered>Duṭṭhadosakathā.</centered>
    <hangnum nr="416"/>
    <gatha type="1"> Lesamattamupādāya, bhikkhumantimavatthunā;</gatha>
    <gatha type="last">Codeyya garukāpatti, sace cāvanacetano.</gatha>
    <hangnum nr="417"/>
    <gatha type="1"> Codeti  vā tathāsaññī, codāpeti parena vā;</gatha>
    <gatha type="last">Anāpatti siyā seso, anantarasamo mato.</gatha>
    <centered>Dutiyaduṭṭhadosakathā.</centered>
    <hangnum nr="418"/>
    <gatha type="1"> Samaggassa ca saṅghassa, bhedatthaṃ vāyameyya yo;</gatha>
    <gatha type="last">Bhedahetuṃ gahetvā vā, tiṭṭheyya paridīpayaṃ.</gatha>
    <hangnum nr="419"/>
    <gatha type="1"> So  hi bhikkhūhi vattabbo, ‘‘bhedatthaṃ mā parakkama’’;</gatha>
    <gatha type="last">Iti ‘‘saṅghassa mā tiṭṭha, gahetvā bhedakāraṇaṃ’’.</gatha>
    <hangnum nr="420"/>
    <gatha type="1"> Vuccamāno hi teheva, nissajjeyya na ceva yaṃ;</gatha>
    <gatha type="last">Samanubhāsitabbo taṃ, accajaṃ garukaṃ phuse.</gatha>
    <hangnum nr="421"/>
    <gatha type="1"> Parakkamantaṃ saṅghassa, bhikkhuṃ bhedāya bhikkhuno;</gatha>
    <gatha type="last">Disvā sutvā hi ñatvā vā, avadantassa dukkaṭaṃ.</gatha>
    <hangnum nr="422"/>
    <gatha type="1"> Gantvā ca pana vattabbo, addhayojanatādikaṃ;</gatha>
    <gatha type="last">Dūrampi pana gantabbaṃ, sace sakkoti tāvade.</gatha>
    <hangnum nr="423"/>
    <gatha type="1"> Tikkhattuṃ pana vuttassa, apariccajatopi taṃ;</gatha>
    <gatha type="last">Dūtaṃ vā pana paṇṇaṃ vā, pesatopi ca dukkaṭaṃ.</gatha>
    <hangnum nr="424"/>
    <gatha type="1"> Ñattiyā pariyosāne, dukkaṭaṃ paridīpitaṃ;</gatha>
    <gatha type="last">Kammavācāhi ca dvīhi, hoti thullaccayaṃ dvayaṃ.</gatha>
    <hangnum nr="425"/>
    <gatha type="1"> Yya-kāre pana sampatte, garukeyeva tiṭṭhati;</gatha>
    <gatha type="last">Passambhanti hi tissopi, bhikkhuno dukkaṭādayo.</gatha>
    <hangnum nr="426"/>
    <gatha type="1"> Akate pana kammasmiṃ, apariccajatopi ca;</gatha>
    <gatha type="last">Tassa saṅghādisesena, anāpatti pakāsitā.</gatha>
    <hangnum nr="427"/>
    <gatha type="1"> Ñattito pana pubbe vā, pacchā vā taṅkhaṇepi vā;</gatha>
    <gatha type="last">Asampatte yya-kārasmiṃ, paṭinissajjatopi ca.</gatha>
    <hangnum nr="428"/>
    <gatha type="1"> Paṭinissajjato vāpi, taṃ vā samanubhāsato;</gatha>
    <gatha type="last">Tathevummattakādīnaṃ, anāpatti pakāsitā.</gatha>
    <hangnum nr="429"/>
    <gatha type="1"> Yañhi bhikkhumanuddissa, macchamaṃsaṃ kataṃ bhave;</gatha>
    <gatha type="last">Yasmiñca nibbematiko, taṃ sabbaṃ tassa vaṭṭati.</gatha>
    <hangnum nr="430"/>
    <gatha type="1"> Samuddissa  kataṃ ñatvā, bhuñjantasseva dukkaṭaṃ;</gatha>
    <gatha type="last">Tathā akappiyaṃ maṃsaṃ, ajānitvāpi khādato.</gatha>
    <hangnum nr="431"/>
    <gatha type="1"> Hatthussacchamanussānaṃ , ahikukkuradīpinaṃ;</gatha>
    <gatha type="last">Sīhabyagghataracchānaṃ, maṃsaṃ hoti akappiyaṃ.</gatha>
    <hangnum nr="432"/>
    <gatha type="1"> Thullaccayaṃ manussānaṃ, maṃse sesesu dukkaṭaṃ;</gatha>
    <gatha type="last">Sacittakaṃ samuddissa-kataṃ sesamacittakaṃ.</gatha>
    <hangnum nr="433"/>
    <gatha type="1"> Pucchitvāyeva maṃsānaṃ, bhikkhūnaṃ gahaṇaṃ pana;</gatha>
    <gatha type="last">Etaṃ vattanti vattaṭṭhā, vadanti vinayaññuno.</gatha>
    <hangnum nr="434"/>
    <gatha type="1"> Idamekasamuṭṭhānaṃ, vuttaṃ samanubhāsanaṃ;</gatha>
    <gatha type="last">Kāyakammaṃ vacīkammaṃ, akriyaṃ dukkhavedanaṃ.</gatha>
    <centered>Saṅghabhedakathā.</centered>
    <hangnum nr="435"/>
    <gatha type="1"> Dutiye saṅghabhedasmiṃ, vattabbaṃ natthi kiñcipi;</gatha>
    <gatha type="last">Samuṭṭhānādayopissa, paṭhamena samā matā.</gatha>
    <centered>Dutiyasaṅghabhedakathā.</centered>
    <hangnum nr="436"/>
    <gatha type="1"> Uddesapariyāpanne, bhikkhu dubbacajātiko;</gatha>
    <gatha type="last">Avacanīyamattānaṃ, karoti garukaṃ siyā.</gatha>
    <hangnum nr="437"/>
    <gatha type="1"> Dubbacepi panetasmiṃ, saṅghabhedakavaṇṇane;</gatha>
    <gatha type="last">Sabbo vuttanayeneva, veditabbo vinicchayo.</gatha>
    <centered>Dubbacakathā.</centered>
    <hangnum nr="438"/>
    <gatha type="1"> Yo chandagāmitādīhi, pāpento kuladūsako.</gatha>
    <gatha type="last">Kamme kariyamāne taṃ, accajaṃ garukaṃ phuse.</gatha>
    <hangnum nr="439"/>
    <gatha type="1"> Cuṇṇaṃ paṇṇaṃ phalaṃ pupphaṃ, veḷuṃ kaṭṭhañca mattikaṃ;</gatha>
    <gatha type="last">Kulasaṅgahaṇatthāya, attano vā parassa vā.</gatha>
    <hangnum nr="440"/>
    <gatha type="1"> Santakaṃ  dadato hoti, kuladūsanadukkaṭaṃ;</gatha>
    <gatha type="last">Bhaṇḍagghena ca kātabbo, theyyā saṅghaññasantake.</gatha>
    <hangnum nr="441"/>
    <gatha type="1"> Saṅghikaṃ  garubhaṇḍaṃ vā, senāsananiyāmitaṃ;</gatha>
    <gatha type="last">Yopissaravatāyeva, dento thullaccayaṃ phuse.</gatha>
    <hangnum nr="442"/>
    <gatha type="1"> Haritvā vā harāpetvā, pakkositvāgatassa vā;</gatha>
    <gatha type="last">Kulasaṅgahaṇatthāya, pupphaṃ dentassa dukkaṭaṃ.</gatha>
    <hangnum nr="443"/>
    <gatha type="1"> Haritvā vā harāpetvā, pitūnaṃ pana vaṭṭati;</gatha>
    <gatha type="last">Dātuṃ pupphaṃ panaññassa, āgatasseva ñātino.</gatha>
    <hangnum nr="444"/>
    <gatha type="1"> Tañca kho vatthupūjatthaṃ, dātabbaṃ na panaññathā;</gatha>
    <gatha type="last">Sivādipūjanatthaṃ vā, maṇḍanatthaṃ na vaṭṭati.</gatha>
    <hangnum nr="445"/>
    <gatha type="1"> Phalādīsupi sesesu, bhikkhunā vinayaññunā;</gatha>
    <gatha type="last">Pupphe vuttanayeneva, veditabbo vinicchayo.</gatha>
    <hangnum nr="446"/>
    <gatha type="1"> Pupphādibhājane koci, āgacchati sace pana;</gatha>
    <gatha type="last">Sammatenassa dātabbaṃ, ñāpetvā itarena tu.</gatha>
    <hangnum nr="447"/>
    <gatha type="1"> Upaḍḍhabhāgaṃ dātabbaṃ, iti vuttaṃ kurundiyaṃ;</gatha>
    <gatha type="last">‘‘Thokaṃ thoka’’nti niddiṭṭhaṃ, mahāpaccariyaṃ pana.</gatha>
    <hangnum nr="448"/>
    <gatha type="1"> Gilānānaṃ manussānaṃ, dātabbaṃ tu sakaṃ phalaṃ;</gatha>
    <gatha type="last">Paribbayavihīnassa, sampattissariyassapi.</gatha>
    <hangnum nr="449"/>
    <gatha type="1"> Saṅghārāme yathā yatra, saṅghena katikā katā;</gatha>
    <gatha type="last">Phalarukkhaparicchedaṃ, katvā tatrāgatassapi.</gatha>
    <hangnum nr="450"/>
    <gatha type="1"> Phalaṃ yathāparicchedaṃ, dadato pana vaṭṭati;</gatha>
    <gatha type="last">‘‘Dassetabbāpi vā rukkhā’’, ‘‘ito gaṇha phala’’nti ca.</gatha>
    <hangnum nr="451"/>
    <gatha type="1"> Sayaṃ khaṇitvā pathaviṃ, mālāgacchādiropane;</gatha>
    <gatha type="last">Hoti pācittiyenassa, dukkaṭaṃ kuladūsane.</gatha>
    <hangnum nr="452"/>
    <gatha type="1"> Akappiyena  vākyena, tathā ropāpanepi ca;</gatha>
    <gatha type="last">Sabbattha dukkaṭaṃ vuttaṃ, bhikkhuno kuladūsane.</gatha>
    <hangnum nr="453"/>
    <gatha type="1"> Ropane dukkaṭaṃyeva, hoti kappiyabhūmiyaṃ;</gatha>
    <gatha type="last">Tathā ropāpane vuttaṃ, ubhayattha ca bhikkhuno.</gatha>
    <hangnum nr="454"/>
    <gatha type="1"> Sakiṃ āṇattiyā tassa, bahūnaṃ ropane pana;</gatha>
    <gatha type="last">Sadukkaṭā tu pācitti, suddhaṃ vā dukkaṭaṃ siyā.</gatha>
    <hangnum nr="455"/>
    <gatha type="1"> Kappiyeneva  vākyena, ubhayattha ca bhūmiyā;</gatha>
    <gatha type="last">Ropane paribhogatthaṃ, na doso koci vijjati.</gatha>
    <hangnum nr="456"/>
    <gatha type="1"> Kappiyabhūmi ce hoti, sayaṃ ropetumeva ca;</gatha>
    <gatha type="last">Vaṭṭatīti ca niddiṭṭhaṃ, mahāpaccariyaṃ pana.</gatha>
    <hangnum nr="457"/>
    <gatha type="1"> Ārāmādīnamatthāya, sayaṃ saṃropitassa vā;</gatha>
    <gatha type="last">Vaṭṭateva ca bhikkhūnaṃ, taṃ phalaṃ paribhuñjituṃ.</gatha>
    <hangnum nr="458"/>
    <gatha type="1"> Siñcane pana sabbattha, sayaṃ siñcāpanepi ca;</gatha>
    <gatha type="last">Akappiyodakeneva, hoti pācitti bhikkhuno.</gatha>
    <hangnum nr="459"/>
    <gatha type="1"> Kulasaṅgahaṇatthañca, paribhogatthameva vā;</gatha>
    <gatha type="last">Saddhiṃ pācittiyenassa, siñcato hoti dukkaṭaṃ.</gatha>
    <hangnum nr="460"/>
    <gatha type="1"> Tesaṃyeva panatthāya, dvinnaṃ kappiyavārinā;</gatha>
    <gatha type="last">Siñcane dukkaṭaṃ vuttaṃ, tathā siñcāpanepi ca.</gatha>
    <hangnum nr="461"/>
    <gatha type="1"> Kulasaṅgahaṇatthāya, pupphānaṃ ocināpane;</gatha>
    <gatha type="last">Sayamocinane cāpi, sapācittiyadukkaṭaṃ.</gatha>
    <hangnum nr="462"/>
    <gatha type="1"> Pupphānaṃ gaṇanāyassa, pupphamocinato pana;</gatha>
    <gatha type="last">Hoti pācittiyāpatti, kulatthaṃ ce sadukkaṭā.</gatha>
    <hangnum nr="463"/>
    <gatha type="1"> Ganthimaṃ gopphimaṃ nāma, vedhimaṃ veṭhimampi ca;</gatha>
    <gatha type="last">Pūrimaṃ vāyimaṃ ceti, chabbidho pupphasaṅgaho.</gatha>
    <hangnum nr="464"/>
    <gatha type="1"> Tattha  daṇḍena daṇḍaṃ vā, vaṇṭenapi ca vaṇṭakaṃ;</gatha>
    <gatha type="last">Ganthitvā karaṇaṃ sabbaṃ, ‘‘ganthima’’nti pavuccati.</gatha>
    <hangnum nr="465"/>
    <gatha type="1">Gopphimaṃ nāma gopphetvā, suttādīhi karīyati;</gatha>
    <gatha type="last">Ekatovaṇṭikā mālā, ubhatovaṇṭikā ca taṃ.</gatha>
    <hangnum nr="466"/>
    <gatha type="1">Vedhimaṃ nāma vijjhitvā, bundesu makulādikaṃ;</gatha>
    <gatha type="last">Āvutā sūciādīhi, mālāvikati vuccati.</gatha>
    <hangnum nr="467"/>
    <gatha type="1">Veṭhimaṃ nāma veṭhetvā, kataṃ mālāguṇehi vā;</gatha>
    <gatha type="last">Vākādīhi ca baddhaṃ vā, ‘‘veṭhima’’nti pavuccati.</gatha>
    <hangnum nr="468"/>
    <gatha type="1">Pūrimaṃ pana daṭṭhabbaṃ, pupphamālāhi pūraṇe;</gatha>
    <gatha type="last">Bodhiṃ pupphapaṭādīnaṃ, parikkhepesu labbhati.</gatha>
    <hangnum nr="469"/>
    <gatha type="1">Vāyimaṃ nāma daṭṭhabbaṃ, puppharūpapaṭādisu;</gatha>
    <gatha type="last">Pupphamālāguṇeheva, vāyitvā karaṇe pana.</gatha>
    <hangnum nr="470"/>
    <gatha type="1"> Sabbametaṃ sayaṃ kātuṃ, kārāpetuṃ parehi vā;</gatha>
    <gatha type="last">Bhikkhūnaṃ bhikkhunīnañca, buddhassapi na vaṭṭati.</gatha>
    <hangnum nr="471"/>
    <gatha type="1"> Tathā kalambakaṃ kātuṃ, aḍḍhacandakameva vā;</gatha>
    <gatha type="last">Aññehi pūritaṃ puppha-paṭaṃ vā vāyitumpi ca.</gatha>
    <hangnum nr="472"/>
    <gatha type="1"> Piṭṭhakācamayaṃ dāmaṃ, geṇḍupupphamayampi ca;</gatha>
    <gatha type="last">Kharapattamayaṃ mālaṃ, sabbaṃ kātuṃ na vaṭṭati.</gatha>
    <hangnum nr="473"/>
    <gatha type="1"> Kaṇikārādipupphāni, vitāne baddhakaṇṭake;</gatha>
    <gatha type="last">Hīrādīhi paṭākatthaṃ, vijjhantassapi dukkaṭaṃ.</gatha>
    <hangnum nr="474"/>
    <gatha type="1"> Kaṇṭakādīhi bhikkhussa, ekapupphampi vijjhituṃ;</gatha>
    <gatha type="last">Pupphesuyeva vā pupphaṃ, pavesetuṃ na vaṭṭati.</gatha>
    <hangnum nr="475"/>
    <gatha type="1"> Asokapiṇḍiādīnaṃ, antare dhammarajjuyā;</gatha>
    <gatha type="last">Pavesentassa pupphāni, na doso koci vijjati.</gatha>
    <hangnum nr="476"/>
    <gatha type="1"> Ṭhapitesu  pavesetvā, kadalicchattabhittisu;</gatha>
    <gatha type="last">Kaṇṭakesupi pupphāni, vijjhantassapi dukkaṭaṃ.</gatha>
    <hangnum nr="477"/>
    <gatha type="1"> Kappiyaṃ pana vattabbaṃ, vacanaṃ vatthupūjane;</gatha>
    <gatha type="last">Nimittobhāsapariyā, vaṭṭantīti pakāsitā.</gatha>
    <hangnum nr="478"/>
    <gatha type="1"> Na kevalamakattabbaṃ, kuladūsanameva ca;</gatha>
    <gatha type="last">Atha kho vejjakammādi, na kattabbaṃ kudācanaṃ.</gatha>
    <hangnum nr="479"/>
    <gatha type="1"> Kātabbaṃ pana bhesajjaṃ, pañcannaṃ sahadhamminaṃ;</gatha>
    <gatha type="last">Katvāpyakataviññattiṃ, kā kathā attano dhane.</gatha>
    <hangnum nr="480"/>
    <gatha type="1"> Tathā mātāpitūnampi, tadupaṭṭhākajantuno;</gatha>
    <gatha type="last">Bhaṇḍukassattano ceva, veyyāvaccakarassapi.</gatha>
    <hangnum nr="481"/>
    <gatha type="1"> Jeṭṭhabhātā kaniṭṭho ca, tathā bhaginiyo duve;</gatha>
    <gatha type="last">Cūḷamātā cūḷapitā, mahāmātā mahāpitā.</gatha>
    <hangnum nr="482"/>
    <gatha type="1"> Pitucchā mātulo cāti, dasime ñātayo matā;</gatha>
    <gatha type="last">Imesampi dasannañca, kātuṃ vaṭṭati bhikkhuno.</gatha>
    <hangnum nr="483"/>
    <gatha type="1"> Sace  bhesajjametesaṃ, nappahoti na hoti vā;</gatha>
    <gatha type="last">Yācantipi ca taṃ bhikkhuṃ, dātabbaṃ tāvakālikaṃ.</gatha>
    <hangnum nr="484"/>
    <gatha type="1"> Sace te na ca yācanti, dātabbaṃ tāvakālikaṃ;</gatha>
    <gatha type="last">Ābhogaṃ pana katvā vā, ‘‘dassanti puna me ime’’.</gatha>
    <hangnum nr="485"/>
    <gatha type="1"> Etesaṃ tu kulā yāva, sattamā kuladūsanaṃ;</gatha>
    <gatha type="last">Bhesajjakaraṇāpatti, viññatti vā na rūhati.</gatha>
    <hangnum nr="486"/>
    <gatha type="1"> Bhātujāyāpi vā hoti, sace bhaginisāmiko;</gatha>
    <gatha type="last">Sace te ñātakā honti, kātuṃ tesampi vaṭṭati.</gatha>
    <hangnum nr="487"/>
    <gatha type="1"> Aññātakā sace honti, bhātuno anujāya vā;</gatha>
    <gatha type="last">‘‘Tumhākaṃ jagganaṭṭhāne, dethā’’ti ca vade budho.</gatha>
    <hangnum nr="488"/>
    <gatha type="1"> Atha  tesampi puttānaṃ, katvā dātabbameva vā;</gatha>
    <gatha type="last">‘‘Mātāpitūnaṃ tumhākaṃ, dethā’’ti vinayaññunā.</gatha>
    <hangnum nr="489"/>
    <gatha type="1"> Aññopi yo koci panissaro vā;</gatha>
    <gatha type="2">Coropi vā yuddhaparājito vā;</gatha>
    <gatha type="3">Āgantuko khīṇaparibbayo vā;</gatha>
    <gatha type="last">Akallako ñātijanujjhito vā.</gatha>
    <hangnum nr="490"/>
    <gatha type="1"> Etesaṃ pana sabbesaṃ, apaccāsīsatā satā;</gatha>
    <gatha type="last">Kātabbo paṭisanthāro, bhikkhunā sādhunādhunā.</gatha>
    <hangnum nr="491"/>
    <gatha type="1"> Parittodakasuttāni, vutte dethāti kenaci;</gatha>
    <gatha type="last">Jalaṃ hatthena cāletvā, madditvā pana suttakaṃ.</gatha>
    <hangnum nr="492"/>
    <gatha type="1"> Dātabbaṃ bhikkhunā katvā, tesameva ca santakaṃ;</gatha>
    <gatha type="last">Attano udakaṃ tesaṃ, suttaṃ vā deti dukkaṭaṃ.</gatha>
    <hangnum nr="493"/>
    <gatha type="1"> Anāmaṭṭhopi dātabbo, piṇḍapāto vijānatā;</gatha>
    <gatha type="last">Dvinnaṃ mātāpitūnampi, tadupaṭṭhāyakassa ca.</gatha>
    <hangnum nr="494"/>
    <gatha type="1"> Issarassāpi dātabbo, coradāmarikassa ca;</gatha>
    <gatha type="last">Bhaṇḍukassattano ceva, veyyāvaccakarassapi.</gatha>
    <hangnum nr="495"/>
    <gatha type="1"> Dātuṃ paṇḍupalāsassa, thālakepi ca vaṭṭati;</gatha>
    <gatha type="last">Ṭhapetvā taṃ panaññassa, pitunopi na vaṭṭati.</gatha>
    <hangnum nr="496"/>
    <gatha type="1"> Gihīnaṃ  pana dūteyyaṃ, jaṅghapesaniyampi ca;</gatha>
    <gatha type="last">Satthunā dukkaṭaṃ vuttaṃ, karontassa pade pade.</gatha>
    <hangnum nr="497"/>
    <gatha type="1"> Bhaṇḍumātāpitūnampi, veyyāvaccakarassa ca;</gatha>
    <gatha type="last">Sāsanaṃ sahadhammīnaṃ, harituṃ pana vaṭṭati.</gatha>
    <hangnum nr="498"/>
    <gatha type="1"> Kuladūsanakammena, laddhaṃ aṭṭhavidhenapi;</gatha>
    <gatha type="last">Pañcannaṃ sahadhammīnaṃ, na ca vaṭṭati bhuñjituṃ.</gatha>
    <hangnum nr="499"/>
    <gatha type="1"> Ajjhohāresu  sabbattha, dukkaṭaṃ paridīpitaṃ;</gatha>
    <gatha type="last">Paribhogavaseneva, sesesupi ayaṃ nayo.</gatha>
    <hangnum nr="500"/>
    <gatha type="1"> Katvā rūpiyavohāraṃ, abhūtārocanena ca;</gatha>
    <gatha type="last">Uppannapaccayā sabbe, samānāti pakāsitā.</gatha>
    <hangnum nr="501"/>
    <gatha type="1"> Viññattinuppadānañca, vejjakammamanesanaṃ;</gatha>
    <gatha type="last">Pāribhaṭukataṃ mugga-sūpataṃ vatthuvijjakaṃ.</gatha>
    <hangnum nr="502"/>
    <gatha type="1"> Jaṅghapesaniyaṃ dūta-kammañca kuladūsanaṃ;</gatha>
    <gatha type="last">Abhūtārocanaṃ buddha-paṭikuṭṭhaṃ vivajjaye.</gatha>
    <hangnum nr="503"/>
    <gatha type="1"> Na dosummattakādīnaṃ, paṭinissajjatopi taṃ;</gatha>
    <gatha type="last">Samuṭṭhānādikaṃ sabbaṃ, saṅghabhedasamaṃ mataṃ.</gatha>
    <centered>Kuladūsanakathā.</centered>
    <hangnum nr="504"/>
    <gatha type="1"> Jānaṃ yāvatihaṃ yena, chāditāpatti bhikkhunā;</gatha>
    <gatha type="last">Akāmā parivatthabbaṃ, tena tāvatihaṃ pana.</gatha>
    <hangnum nr="505"/>
    <gatha type="1"> Āpatti ca anukkhitto, pahu cānantarāyiko;</gatha>
    <gatha type="last">Catusvapi ca taṃsaññī, tassa chādetukāmatā.</gatha>
    <hangnum nr="506"/>
    <gatha type="1"> Chādananti panetehi, dasahaṅgehi bhikkhunā;</gatha>
    <gatha type="last">Channā nāma siyāpatti, aruṇuggamanena sā.</gatha>
    <centered>Dve bhāṇavārā niṭṭhitā.</centered>
    <hangnum nr="507"/>
    <gatha type="1"> Tividho parivāso hi, tividhāpetacetasā;</gatha>
    <gatha type="last">Paṭicchanno ca suddhanto, samodhānoti dīpito.</gatha>
    <hangnum nr="508"/>
    <gatha type="1"> Tatrāyaṃ  tu paṭicchanna-parivāso pakāsito;</gatha>
    <gatha type="last">Paṭicchannāya dātabbo, vasenāpattiyāti ca.</gatha>
    <hangnum nr="509"/>
    <gatha type="1"> Vatthugottavasenāpi, nāmāpattivasena vā;</gatha>
    <gatha type="last">Kammavācā hi kātabbā, dātabbo tassa tena ca.</gatha>
    <hangnum nr="510"/>
    <gatha type="1"> ‘‘Vattaṃ samādiyāmī’’ti, ‘‘parivāsa’’nti vā puna;</gatha>
    <gatha type="last">Samādiyitvā saṅghassa, ārocetabbamādito.</gatha>
    <hangnum nr="511"/>
    <gatha type="1"> Punappunāgatānampi, ārocentova rattiyā;</gatha>
    <gatha type="last">Chedaṃ vā vattabhedaṃ vā, akatvāva sadā vase.</gatha>
    <hangnum nr="512"/>
    <gatha type="1"> Parivāso visodhetuṃ, na sakkā tattha ce pana;</gatha>
    <gatha type="last">Nikkhipitvāna taṃ vattaṃ, vatthabbaṃ tena bhikkhunā.</gatha>
    <hangnum nr="513"/>
    <gatha type="1"> Tattheva saṅghamajjhe vā, puggale vāpi nikkhipe;</gatha>
    <gatha type="last">Nikkhipāmīti vattaṃ vā, parivāsanti vā tathā.</gatha>
    <hangnum nr="514"/>
    <gatha type="1"> Evamekapadenāpi, padehi dvīhi vā pana;</gatha>
    <gatha type="last">Vattaṃ nikkhipitabbaṃ taṃ, samādānepyayaṃ nayo.</gatha>
    <hangnum nr="515"/>
    <gatha type="1"> Nikkhittakālato uddhaṃ, pakatattoti vuccati;</gatha>
    <gatha type="last">Puna paccūsakālasmiṃ, saddhimekena bhikkhunā.</gatha>
    <hangnum nr="516"/>
    <gatha type="1"> Parikkhittavihārassa, dve parikkhepato bahi;</gatha>
    <gatha type="last">Parikkhepārahaṭṭhānā, aparikkhittato bahi.</gatha>
    <hangnum nr="517"/>
    <gatha type="1"> Leḍḍupāte atikkamma, okkamitvā ca maggato;</gatha>
    <gatha type="last">Gumbena vatiyā vāpi, channaṭṭhāne ṭhitena tu.</gatha>
    <hangnum nr="518"/>
    <gatha type="1"> Tena antoruṇeyeva, vattamādāya viññunā;</gatha>
    <gatha type="last">Ārocetvāruṇe tasmiṃ, vuṭṭhite tassa santike.</gatha>
    <hangnum nr="519"/>
    <gatha type="1"> Nikkhipitvā tato vattaṃ, gantabbaṃ tu yathāsukhaṃ;</gatha>
    <gatha type="last">Antoyevāruṇe bhikkhu, gato ce yassa kassaci.</gatha>
    <hangnum nr="520"/>
    <gatha type="1"> Ārocetvāva  taṃ vattaṃ, nikkhipe puna paṇḍito;</gatha>
    <gatha type="last">Sesaṃ samuccayassaṭṭha-kathāya ca vibhāvaye.</gatha>
    <hangnum nr="521"/>
    <gatha type="1"> Āpattīnañca rattīnaṃ, paricchedaṃ na jānati;</gatha>
    <gatha type="last">Yo tassa pana dātabbo, ‘‘suddhanto’’ti pavuccati.</gatha>
    <hangnum nr="522"/>
    <gatha type="1"> Eseva  parisuddhehi, suddhanto duvidho mato;</gatha>
    <gatha type="last">Cūḷasuddhantanāmo ca, mahāsuddhantanāmako.</gatha>
    <hangnum nr="523"/>
    <gatha type="1"> Duvidhopi ayaṃ ratti-paricchedaṃ ajānato;</gatha>
    <gatha type="last">Ekaccaṃ sakalaṃ vāpi, dātabbo vimatissa vā.</gatha>
    <hangnum nr="524"/>
    <gatha type="1"> Itaropi samodhāna-parivāso tidhā mato;</gatha>
    <gatha type="last">So odhānasamodhāno, agghamissakapubbako.</gatha>
    <hangnum nr="525"/>
    <gatha type="1"> Āpajjitvāntarāpattiṃ, chādentassa hi bhikkhuno;</gatha>
    <gatha type="last">Divase parivutthe tu, odhunitvā padīyate.</gatha>
    <hangnum nr="526"/>
    <gatha type="1"> Purimāpattiyā mūla-divase tu vinicchite;</gatha>
    <gatha type="last">Pacchā āpannamāpattiṃ, samodhāya vidhānato.</gatha>
    <hangnum nr="527"/>
    <gatha type="1"> Yācamānassa saṅghena, dātabbo pana bhikkhuno;</gatha>
    <gatha type="last">Esodhānasamodhāna-parivāso pakāsito.</gatha>
    <hangnum nr="528"/>
    <gatha type="1"> Tathā sambahulāsvekā, dve vā sambahulāpi vā;</gatha>
    <gatha type="last">Yā yā cirapaṭicchannā, tāsaṃ agghavasena hi.</gatha>
    <hangnum nr="529"/>
    <gatha type="1"> Āpattīnaṃ tato ūna-paṭicchannānameva yo;</gatha>
    <gatha type="last">Samodhāya padātabbo, parivāsoti vuccati.</gatha>
    <hangnum nr="530"/>
    <gatha type="1"> Nānāvatthukasaññāyo, sabbā āpattiyo pana;</gatha>
    <gatha type="last">Sabbātā ekato katvā, dātabbo missako mato.</gatha>
    <hangnum nr="531"/>
    <gatha type="1"> Parivutthaparivāsassa, mānattaṃ deyyamuttari;</gatha>
    <gatha type="last">Cha rattiyo paṭicchannā-paṭicchannavasā duve.</gatha>
    <hangnum nr="532"/>
    <gatha type="1"> Tattha  yā apaṭicchannā, hoti āpatti yassa tu;</gatha>
    <gatha type="last">Tassa dātabbamānattaṃ, apaṭicchannanāmakaṃ.</gatha>
    <hangnum nr="533"/>
    <gatha type="1"> Yassāpatti paṭicchannā, parivāsāvasānake;</gatha>
    <gatha type="last">Tassa dātabbamānattaṃ, ‘‘paṭicchanna’’nti vuccati.</gatha>
    <hangnum nr="534"/>
    <gatha type="1"> Gantvā catūhi bhikkhūhi, paccūsasamaye saha;</gatha>
    <gatha type="last">Parivāse viniddiṭṭha-ppakāraṃ desameva ca.</gatha>
    <hangnum nr="535"/>
    <gatha type="1"> ‘‘Vattaṃ samādiyāmī’’ti, ‘‘mānatta’’miti vā pana;</gatha>
    <gatha type="last">Ādiyitvāna taṃ tesaṃ, ārocetvā visārado.</gatha>
    <hangnum nr="536"/>
    <gatha type="1"> Nikkhipe  santike tesaṃ, vattaṃ tesu gatesu vā;</gatha>
    <gatha type="last">Bhikkhussa pubbadiṭṭhassa, ārocetvāna nikkhipe.</gatha>
    <hangnum nr="537"/>
    <gatha type="1"> Tassa dānavidhānañca, ratticchedādiko nayo;</gatha>
    <gatha type="last">Ñeyyo samuccayassaṭṭha-kathāpāḷivasena tu.</gatha>
    <hangnum nr="538"/>
    <gatha type="1"> Puna taṃ ciṇṇamānattaṃ, saṅgho vīsativaggiko;</gatha>
    <gatha type="last">Abbheyya vidhinā bhikkhu, pakatatto punabbhito.</gatha>
    <hangnum nr="539"/>
    <gatha type="1"> Chādentiyāpi āpattiṃ, parivāso na vijjati;</gatha>
    <gatha type="last">Na ca bhikkhuniyāpatti, attano chādayantiyā.</gatha>
    <hangnum nr="540"/>
    <gatha type="1"> Chādetvā vāpi āpattiṃ, acchādetvāpi vā pana;</gatha>
    <gatha type="last">Kevalaṃ caritabbanti, pakkhamānattameva tu.</gatha>
    <hangnum nr="541"/>
    <gatha type="1"> Vinayanayamatibuddhidīpanaṃ;</gatha>
    <gatha type="2">Vinayavinicchayametamuttamaṃ;</gatha>
    <gatha type="3">Vividhanayanayutaṃ upenti ye;</gatha>
    <gatha type="last">Vinayanaye paṭutaṃ upenti te.</gatha>
    <centered>Iti vinayavinicchaye saṅghādisesakathā niṭṭhitā.</centered>
    <title>Aniyatakathā</title>
    <hangnum nr="542"/>
    <gatha type="1"> Raho  nisajjassādena, mātugāmassa santikaṃ;</gatha>
    <gatha type="last">Gantukāmo nivāseti, akkhiṃ añjeti bhuñjati.</gatha>
    <hangnum nr="543"/>
    <gatha type="1"> Payoge ca payoge ca, hoti sabbattha dukkaṭaṃ;</gatha>
    <gatha type="last">Gacchato padavārena, gantvā cassa nisīdato.</gatha>
    <hangnum nr="544"/>
    <gatha type="1"> Nisajjāya ubhinnampi, payogagaṇanāya ca;</gatha>
    <gatha type="last">Hoti pācittiyaṃ tassa, bahukāni bahūsvapi.</gatha>
    <hangnum nr="545"/>
    <gatha type="1"> Samīpepi  ṭhito andho, antodvādasahatthake;</gatha>
    <gatha type="last">Na karoti anāpattiṃ, itthīnaṃ tu satampi ca.</gatha>
    <hangnum nr="546"/>
    <gatha type="1"> Cakkhumāpi nipajjitvā, niddāyantopi kevalaṃ;</gatha>
    <gatha type="last">Dvāre pihitagabbhassa, nisinnopi na rakkhati.</gatha>
    <hangnum nr="547"/>
    <gatha type="1"> Anandhe sati viññusmiṃ, ṭhitassārahasaññino;</gatha>
    <gatha type="last">Nisajjapaccayā doso, natthi vikkhittacetaso.</gatha>
    <hangnum nr="548"/>
    <gatha type="1"> Na dosummattakādīnaṃ, āpattīhipi tīhipi;</gatha>
    <gatha type="last">Samuṭṭhānādayo tulyā, paṭhamantimavatthunā.</gatha>
    <centered>Paṭhamāniyatakathā.</centered>
    <hangnum nr="549"/>
    <gatha type="1"> Anandhābadhiro viññū, itthī vā purisopi vā;</gatha>
    <gatha type="last">Antodvādasahatthaṭṭho, anāpattikaro siyā.</gatha>
    <hangnum nr="550"/>
    <gatha type="1"> Andho abadhiro vāpi, badhiro vāpi cakkhumā;</gatha>
    <gatha type="last">Na karoti anāpattiṃ, tisamuṭṭhānamevidaṃ.</gatha>
    <centered>Dutiyāniyatakathā.</centered>
    <centered>Iti vinayavinicchaye aniyatakathā niṭṭhitā.</centered>
    <title>Nissaggiyakathā</title>
    <hangnum nr="551"/>
    <gatha type="1"> Khomaṃ  kappāsakoseyyaṃ, sāṇaṃ bhaṅgañca kambalaṃ;</gatha>
    <gatha type="last">Cīvaraṃ chabbidhaṃ vuttaṃ, jātito pana kappiyaṃ.</gatha>
    <hangnum nr="552"/>
    <gatha type="1"> Dukūlañceva pattuṇṇaṃ, cinaṃ somārapaṭṭakaṃ;</gatha>
    <gatha type="last">Iddhijaṃ devadinnañca, tassetaṃ anulomikaṃ.</gatha>
    <hangnum nr="553"/>
    <gatha type="1"> Ticīvaraṃ parikkhāra-coḷañca mukhapuñchanaṃ;</gatha>
    <gatha type="last">Nisīdanamadhiṭṭheyya, paccattharaṇameva ca.</gatha>
    <hangnum nr="554"/>
    <gatha type="1"> Ekāhampi  vinā bhikkhu, na vaseyya ticīvaraṃ;</gatha>
    <gatha type="last">Na vaseyya tathādhiṭṭhā, cātumāsaṃ nisīdanaṃ.</gatha>
    <hangnum nr="555"/>
    <gatha type="1"> Rajitvā kappiyaṃ binduṃ, datvā tattha ticīvaraṃ;</gatha>
    <gatha type="last">Upapannaṃ pamāṇena, adhiṭṭhātabbameva taṃ.</gatha>
    <hangnum nr="556"/>
    <gatha type="1"> Pacchimantena saṅghāṭi, dīghaso muṭṭhipañcakā;</gatha>
    <gatha type="last">Muṭṭhittikā ca tiriyaṃ, uttamantena sā pana.</gatha>
    <hangnum nr="557"/>
    <gatha type="1"> Satthuno cīvarūnāpi, vaṭṭatīti pakāsitā;</gatha>
    <gatha type="last">Idamevuttarāsaṅge, pamāṇaṃ paridīpitaṃ.</gatha>
    <hangnum nr="558"/>
    <gatha type="1"> Muṭṭhipañcakaṃ dīghantaṃ, pamāṇaṃ tiriyantato;</gatha>
    <gatha type="last">Aḍḍhateyyaṃ dvihatthaṃ vā, sese antaravāsake.</gatha>
    <hangnum nr="559"/>
    <gatha type="1"> Ahatāhatakappānaṃ, saṅghāṭi diguṇā matā;</gatha>
    <gatha type="last">Ekapaṭṭuttarāsaṅgo, evamantaravāsako.</gatha>
    <hangnum nr="560"/>
    <gatha type="1"> Utuddhaṭānaṃ pana cīvarānaṃ;</gatha>
    <gatha type="2">Saṅghāṭi bhikkhussa catugguṇā vā;</gatha>
    <gatha type="3">Duvepi sesā diguṇāva vuttā;</gatha>
    <gatha type="last">Yathāsukhaṃ vaṭṭati paṃsukūlaṃ.</gatha>
    <hangnum nr="561"/>
    <gatha type="1"> Tīṇipi  dvepi cekaṃ vā, chinditabbaṃ pahoti ce;</gatha>
    <gatha type="last">Sabbesu appahontesu, deyyamanvādhikampi vā.</gatha>
    <hangnum nr="562"/>
    <gatha type="1"> Acchinnaṃ vā anādinnaṃ, dhārentassa ticīvaraṃ;</gatha>
    <gatha type="last">Bhikkhuno dukkaṭaṃ vuttaṃ, dubbhogena ca sevato.</gatha>
    <hangnum nr="563"/>
    <gatha type="1"> Kusiṃ aḍḍhakusiñcāpi, maṇḍalaṃ aḍḍhamaṇḍalaṃ;</gatha>
    <gatha type="last">Vivaṭṭaṃ anuvivaṭṭaṃ, bāhantampi ca bhikkhuno.</gatha>
    <hangnum nr="564"/>
    <gatha type="1"> Dassetvāva vidhiṃ sabbaṃ, pañcakādippabhedakaṃ;</gatha>
    <gatha type="last">Chinnaṃ samaṇasāruppaṃ, kātabbaṃ tu ticīvaraṃ.</gatha>
    <hangnum nr="565"/>
    <gatha type="1"> Dānenacchijjagāhena, vissāsaggahaṇena ca;</gatha>
    <gatha type="last">Hīnāyāvattanenāpi, sikkhāya ca pahānato.</gatha>
    <hangnum nr="566"/>
    <gatha type="1"> Paccuddhāravināsehi, liṅgassa parivattanā;</gatha>
    <gatha type="last">Sabbaṃ bhijjatidhiṭṭhānaṃ, chiddabhāve ticīvaraṃ.</gatha>
    <hangnum nr="567"/>
    <gatha type="1"> Kaniṭṭhassaṅgulasseva , nakhapiṭṭhippamāṇakaṃ;</gatha>
    <gatha type="last">Vinividdhaṃ panacchidda-madhiṭṭhānavināsanaṃ.</gatha>
    <hangnum nr="568"/>
    <gatha type="1"> Eko tantupi acchinno, adhiṭṭhānaṃ na bhindati;</gatha>
    <gatha type="last">Setabhāvaṃ karontena, dhotampi rajakena vā.</gatha>
    <hangnum nr="569"/>
    <gatha type="1"> Paṭhamaṃ aggaḷaṃ datvā, pacchā chindati rakkhati;</gatha>
    <gatha type="last">Ghaṭetvā koṭiyo dve vā, pacchā chindati rakkhati.</gatha>
    <hangnum nr="570"/>
    <gatha type="1"> Caturaṭṭhaṅgulā oraṃ, ekadvinnaṃ tirīyato;</gatha>
    <gatha type="last">Tiṇṇampi dīghato chiddaṃ, bhindateva vidatthiyā.</gatha>
    <hangnum nr="571"/>
    <gatha type="1"> Nisīdanassa dīghena, bhavanti dve vidatthiyo;</gatha>
    <gatha type="last">Vitthārena diyaḍḍhā ca, sugatassa vidatthiyā.</gatha>
    <hangnum nr="572"/>
    <gatha type="1"> Honti kaṇḍuppaṭicchādi, tiriyaṃ dve vidatthiyo;</gatha>
    <gatha type="last">Dīghatopi catassova, sugatassa vidatthiyā.</gatha>
    <hangnum nr="573"/>
    <gatha type="1"> Dīghato  sugatasseva, bhavanti cha vidatthiyo;</gatha>
    <gatha type="last">Vitthārenaḍḍhateyyāva, siyā vassikasāṭikā.</gatha>
    <hangnum nr="574"/>
    <gatha type="1"> Muninā tīsu etesu, karontassa taduttariṃ;</gatha>
    <gatha type="last">Adhikacchedanaṃ tassa, pācittiyamudīritaṃ.</gatha>
    <hangnum nr="575"/>
    <gatha type="1"> Mukhapuñchanacoḷassa, paccattharaṇakassa vā;</gatha>
    <gatha type="last">Pamāṇaṃ appamāṇena, na ceva paridīpitaṃ.</gatha>
    <hangnum nr="576"/>
    <gatha type="1"> Sadasaṃ adasaṃ sabbaṃ, paccattharaṇacīvaraṃ;</gatha>
    <gatha type="last">Mahantaṃ khuddakaṃ eka-manekampi ca vaṭṭati.</gatha>
    <hangnum nr="577"/>
    <gatha type="1"> Mukhapuñchanacoḷekaṃ, dvepi vaṭṭanti sabbathā;</gatha>
    <gatha type="last">Sadasaṃ adasaṃ vāpi, sadasaṃva nisīdanaṃ.</gatha>
    <hangnum nr="578"/>
    <gatha type="1"> Adasā rajitāyeva, vaṭṭatādinnakappakā;</gatha>
    <gatha type="last">Vuttā kaṇḍuppaṭicchādi, tathā vassikasāṭikā.</gatha>
    <hangnum nr="579"/>
    <gatha type="1"> Gaṇanaṃ vā pamāṇaṃ vā, na parikkhāracoḷake;</gatha>
    <gatha type="last">Pamāṇagaṇanātīti, bhaṇanti pakataññuno.</gatha>
    <hangnum nr="580"/>
    <gatha type="1"> Sugataṭṭhaṅgulāyāmaṃ, caturaṅgulavitthataṃ;</gatha>
    <gatha type="last">Vikappanupagaṃ hoti, pacchimaṃ nāma cīvaraṃ.</gatha>
    <hangnum nr="581"/>
    <gatha type="1"> Parissāvapaṭaṃ  patta-potthakatthavikādikaṃ;</gatha>
    <gatha type="last">Adhiṭṭheyya parikkhāra-coḷaṃ pacchimacīvaraṃ.</gatha>
    <hangnum nr="582"/>
    <gatha type="1"> Bahūni ekato katvā, adhiṭṭhātumpi vaṭṭati;</gatha>
    <gatha type="last">Mātuādīnamatthāya, ṭhapite natthi dosatā.</gatha>
    <hangnum nr="583"/>
    <gatha type="1"> Vassamāse adhiṭṭheyya, caturo vassasāṭikaṃ;</gatha>
    <gatha type="last">Puna paccuddharitvā taṃ, vikappeyya tato paraṃ.</gatha>
    <hangnum nr="584"/>
    <gatha type="1"> Tāva kaṇḍuppaṭicchādiṃ, yāva rogo na sammati;</gatha>
    <gatha type="last">Adhiṭṭhahitvā tato uddhaṃ, uddharitvā vikappaye.</gatha>
    <hangnum nr="585"/>
    <gatha type="1"> ‘‘Imaṃ kaṇḍuppaṭicchādiṃ, imamantaravāsakaṃ;</gatha>
    <gatha type="last">Adhiṭṭhāmī’’tidhiṭṭheyya, sesesupi ayaṃ nayo.</gatha>
    <hangnum nr="586"/>
    <gatha type="1"> ‘‘Imaṃ  kaṇḍuppaṭicchādiṃ, eta’’nti ca asammukhe;</gatha>
    <gatha type="last">Vatvā paccuddhareyyevaṃ, sesesupi vicakkhaṇo.</gatha>
    <hangnum nr="587"/>
    <gatha type="1"> Ābhogaṃ manasā katvā, kāyena phusanākataṃ;</gatha>
    <gatha type="last">Vacasādhiṭṭhitañcāti, adhiṭṭhānaṃ dvidhā mataṃ.</gatha>
    <hangnum nr="588"/>
    <gatha type="1"> Iti sabbamidaṃ vuttaṃ, tecīvarikabhikkhuno;</gatha>
    <gatha type="last">Tathā vatvāvadhiṭṭheyya, taṃ parikkhāracoḷiko.</gatha>
    <hangnum nr="589"/>
    <gatha type="1"> Ticīvaraṃ parikkhāra-coḷaṃ kātumpi vaṭṭati;</gatha>
    <gatha type="last">Evaṃ cudosite vutto, parihāro niratthako.</gatha>
    <hangnum nr="590"/>
    <gatha type="1"> Na, tecīvarikasseva, vuttattā tattha satthunā;</gatha>
    <gatha type="last">Taṃ parikkhāracoḷassa, tasmā sabbampi vaṭṭati.</gatha>
    <hangnum nr="591"/>
    <gatha type="1"> ‘‘Adhiṭṭheti vikappeti, anāpattī’’ti ettha ca;</gatha>
    <gatha type="last">Adhiṭṭhātabbakasseva, vikappanavidhānato.</gatha>
    <hangnum nr="592"/>
    <gatha type="1"> Bhikkhussevaṃ karontassa, na doso upalabbhati;</gatha>
    <gatha type="last">Evañca na siyā kasmā, mukhapuñchanakādikaṃ.</gatha>
    <hangnum nr="593"/>
    <gatha type="1"> Mukhapuñchanakādīnaṃ, tesaṃ kiccavidhānato;</gatha>
    <gatha type="last">Akiccassāmikassassa, adhiṭṭhānaṃ tu yujjati.</gatha>
    <hangnum nr="594"/>
    <gatha type="1"> Nidhānamukhametanti, mahāpaccariyaṃ pana;</gatha>
    <gatha type="last">Vuttattā ca nisedhetuṃ, na sakkā vinayaññunā.</gatha>
    <hangnum nr="595"/>
    <gatha type="1"> Cīvaraṃ  paripuṇṇanti, nidānuppattitopi ca;</gatha>
    <gatha type="last">Nidhānamukhametanti, veditabbaṃ vibhāvinā.</gatha>
    <hangnum nr="596"/>
    <gatha type="1"> Kusavākādicīrāni, kambalaṃ kesavālajaṃ;</gatha>
    <gatha type="last">Thullaccayaṃ dhārayato-lūkapakkhājinakkhipe.</gatha>
    <hangnum nr="597"/>
    <gatha type="1"> Kadalerakadussesu, akkadusse ca potthake;</gatha>
    <gatha type="last">Dukkaṭaṃ tiriṭe vāpi, veṭhane kañcukepi ca.</gatha>
    <hangnum nr="598"/>
    <gatha type="1"> Sabbanīlakamañjeṭṭha-kaṇhalohitapītake ;</gatha>
    <gatha type="last">Mahānāmamahāraṅga-rattesupi ca dukkaṭaṃ.</gatha>
    <hangnum nr="599"/>
    <gatha type="1"> Acchinnadasake dīgha-phalapupphadasesu ca;</gatha>
    <gatha type="last">Acchinnacīvarassettha, natthi kiñci akappiyaṃ.</gatha>
    <hangnum nr="600"/>
    <gatha type="1"> Adhiṭṭheti vikappeti, vissajjeti vinassati;</gatha>
    <gatha type="last">Antodasāhaṃ vissāse, anāpatti pakāsitā.</gatha>
    <hangnum nr="601"/>
    <gatha type="1"> Kathinaṃ nāma nāmena, samuṭṭhānamidaṃ pana;</gatha>
    <gatha type="last">Acittamakriyaṃ vuttaṃ, ticittañca tivedanaṃ.</gatha>
    <centered>Paṭhamakathinakathā.</centered>
    <hangnum nr="602"/>
    <gatha type="1"> Gāmādīsu padesesu, tipañcasu ticīvaraṃ;</gatha>
    <gatha type="last">Ṭhapetvā ekarattampi, saṅghasammutiyā vinā.</gatha>
    <hangnum nr="603"/>
    <gatha type="1"> Bhikkhuno pana tenassa, vippavatthuṃ na vaṭṭati;</gatha>
    <gatha type="last">Hoti nissaggiyaṃ vippa-vasato aruṇuggame.</gatha>
    <hangnum nr="604"/>
    <gatha type="1"> Cīvaraṃ nikkhipitvāna, nhāyantasseva rattiyaṃ;</gatha>
    <gatha type="last">Aruṇe uṭṭhite kiṃ nu, kātabbaṃ tena bhikkhunā.</gatha>
    <hangnum nr="605"/>
    <gatha type="1"> Dukkaṭaṃ muninā vuttaṃ, nissaggiyanivāsane;</gatha>
    <gatha type="last">Tabbhayā pana so bhikkhu, naggo gacchati dukkaṭaṃ.</gatha>
    <hangnum nr="606"/>
    <gatha type="1"> Acchinnacīvaraṭṭhāne, ṭhitattā pana bhikkhuno;</gatha>
    <gatha type="last">Na tassākappiyaṃ nāma, cīvaraṃ atthi kiñcipi.</gatha>
    <hangnum nr="607"/>
    <gatha type="1"> Nigāsetvā gahetvā ca, gantvā bhikkhussa santikaṃ;</gatha>
    <gatha type="last">Nissajjitvā panāpatti, desetabbāva viññunā.</gatha>
    <hangnum nr="608"/>
    <gatha type="1"> Parassa  nissajjitvā taṃ, dukkaṭaṃ paribhuñjato;</gatha>
    <gatha type="last">Payoge ca payoge ca, hoti pārupanādisu.</gatha>
    <hangnum nr="609"/>
    <gatha type="1"> Anāpatti  tamaññassa, bhikkhuno paribhuñjato;</gatha>
    <gatha type="last">Adentassa ca nissaṭṭhaṃ, dukkaṭaṃ pariyāputaṃ.</gatha>
    <hangnum nr="610"/>
    <gatha type="1"> There ca dahare maggaṃ, gacchantesu ubhosupi;</gatha>
    <gatha type="last">Pattacīvaramādāya, ohīne dahare pana.</gatha>
    <hangnum nr="611"/>
    <gatha type="1"> Asampatte garuṃ tasmiṃ, uggacchatyaruṇo yadi;</gatha>
    <gatha type="last">Hoti nissaggiyaṃ vatthaṃ, na passambhati nissayo.</gatha>
    <hangnum nr="612"/>
    <gatha type="1"> Muhuttaṃ vissamitvāna, gacchante dahare pana;</gatha>
    <gatha type="last">Hoti nissaggiyaṃ vatthaṃ, passambhati ca nissayo.</gatha>
    <hangnum nr="613"/>
    <gatha type="1"> Sutā dhammakathā yasmiṃ, uggacchatyaruṇo yadi;</gatha>
    <gatha type="last">Hoti nissaggiyaṃ vatthaṃ, passambhati ca nissayo.</gatha>
    <hangnum nr="614"/>
    <gatha type="1"> Paccuddhāre anāpatti, laddhasammutikassapi;</gatha>
    <gatha type="last">Antoyevāruṇe taṃ vā, vissajjeti vinassati.</gatha>
    <hangnum nr="615"/>
    <gatha type="1"> Paṭhamena samānāva, samuṭṭhānādayo nayā;</gatha>
    <gatha type="last">Apaccuddharaṇaṃ ettha, akriyāti visesitaṃ.</gatha>
    <centered>Dutiyakathinakathā.</centered>
    <hangnum nr="616"/>
    <gatha type="1"> Akālacīvaraṃ māsa-paramaṃ nikkhipe sati;</gatha>
    <gatha type="last">Paccāsāya tato uddhaṃ, ṭhapetuṃ na ca vaṭṭati.</gatha>
    <hangnum nr="617"/>
    <gatha type="1"> Dasāhātikkamoyeva;</gatha>
    <gatha type="2">Paṭhame kathine idha;</gatha>
    <gatha type="3">Māsassātikkamo vutto;</gatha>
    <gatha type="last">Seso tena samo mato.</gatha>
    <centered>Tatiyakathinakathā.</centered>
    <hangnum nr="618"/>
    <gatha type="1"> Bhikkhu  bhikkhuniyā bhuttaṃ, vatthaṃ aññātikāya yo;</gatha>
    <gatha type="last">Dhovāpeti rajāpeti, ākoṭāpeti ce tato.</gatha>
    <hangnum nr="619"/>
    <gatha type="1"> Tassa  nissaggiyāpatti, paṭhamena pakāsitā;</gatha>
    <gatha type="last">Tathā sesehi ca dvīhi, dīpitaṃ dukkaṭadvayaṃ.</gatha>
    <hangnum nr="620"/>
    <gatha type="1"> Sikkhamānāya vā hatthe, dhovanatthāya deti ce;</gatha>
    <gatha type="last">Sā hutvā upasampannā, pacchā dhovati so nayo.</gatha>
    <hangnum nr="621"/>
    <gatha type="1"> Sāmaṇeraniddesepi, liṅgaṃ ce parivattati;</gatha>
    <gatha type="last">Bhikkhunīsupasampajja, dhote nissaggiyaṃ siyā.</gatha>
    <hangnum nr="622"/>
    <gatha type="1"> Daharānañca bhikkhūnaṃ, hatthe vatthe niyyādite;</gatha>
    <gatha type="last">Parivattitaliṅgesu, tesupesa nayo mato.</gatha>
    <hangnum nr="623"/>
    <gatha type="1"> Tathā bhikkhuniyā hatthe, dinne ‘‘dhovā’’ti cīvare;</gatha>
    <gatha type="last">Parivatte tu liṅgasmiṃ, sace dhovati vaṭṭati.</gatha>
    <hangnum nr="624"/>
    <gatha type="1"> ‘‘Dhovā’’ti bhikkhunī vuttā, sace sabbaṃ karoti sā;</gatha>
    <gatha type="last">Dhovanappaccayāyeva, tassa nissaggiyaṃ siyā.</gatha>
    <hangnum nr="625"/>
    <gatha type="1"> ‘‘Imasmiṃ cīvare sabbaṃ, kattabbaṃ tvaṃ karohi’’ti;</gatha>
    <gatha type="last">Hoti nissaggiyañceva, vadato dukkaṭadvayaṃ.</gatha>
    <hangnum nr="626"/>
    <gatha type="1"> Ñātikāñātisaññissa, paccattharanisīdanaṃ;</gatha>
    <gatha type="last">Aññassa santakaṃ vāpi, dhovāpentassa dukkaṭaṃ.</gatha>
    <hangnum nr="627"/>
    <gatha type="1"> Ekatoupasampannā, bhikkhunīnaṃ vasena yā;</gatha>
    <gatha type="last">Tāya dhovāpane vāpi, hoti āpatti dukkaṭaṃ.</gatha>
    <hangnum nr="628"/>
    <gatha type="1"> Avuttā paribhuttaṃ vā, aññaṃ vā yadi dhovati;</gatha>
    <gatha type="last">Na doso, sañcarittena, samuṭṭhānādayo samā.</gatha>
    <centered>Purāṇacīvaradhovāpanakathā.</centered>
    <hangnum nr="629"/>
    <gatha type="1"> Vikappanupagaṃ  kiñci, pacchimaṃ pana cīvaraṃ;</gatha>
    <gatha type="last">Gaṇhato hoti āpatti, ṭhapetvā pārivattakaṃ.</gatha>
    <hangnum nr="630"/>
    <gatha type="1"> Payoge gahaṇatthāya, dukkaṭaṃ pariyāputaṃ;</gatha>
    <gatha type="last">Tassa nissaggiyāpatti, gahaṇena pakāsitā.</gatha>
    <hangnum nr="631"/>
    <gatha type="1"> Sace anupasampanna-hatthe peseti cīvaraṃ;</gatha>
    <gatha type="last">Aññatra pārivattāpi, gahetuṃ pana vaṭṭati.</gatha>
    <hangnum nr="632"/>
    <gatha type="1"> Ñātikāyapi  aññāti-saññissa vimatissa vā;</gatha>
    <gatha type="last">Ekatoupasampanna-hatthā gaṇhāti dukkaṭaṃ.</gatha>
    <hangnum nr="633"/>
    <gatha type="1"> ‘‘Dassāmī’’ti ca ābhogaṃ, katvā vā pārivattakaṃ;</gatha>
    <gatha type="last">Tāvakālikavissāsa-ggāhe doso na vijjati.</gatha>
    <hangnum nr="634"/>
    <gatha type="1"> Aññaṃ pana parikkhāraṃ, na doso hoti gaṇhato;</gatha>
    <gatha type="last">Sañcarittasamuṭṭhānaṃ, idaṃ vuttaṃ kriyākriyaṃ.</gatha>
    <centered>Cīvarapaṭiggahaṇakathā.</centered>
    <hangnum nr="635"/>
    <gatha type="1"> Cīvaraṃ viññāpentassa, aññātakāppavāritaṃ;</gatha>
    <gatha type="last">Hoti nissaggiyāpatti, aññatra samayā pana.</gatha>
    <hangnum nr="636"/>
    <gatha type="1"> Tikapācittiyaṃ vuttaṃ, tatheva dvikadukkaṭaṃ;</gatha>
    <gatha type="last">Ñātakeñātisaññissa, tattha vematikassa ca.</gatha>
    <hangnum nr="637"/>
    <gatha type="1"> Samaye viññāpentassa, ñātake vā pavārite;</gatha>
    <gatha type="last">Aññassatthāya vā tassa, ñātake vā pavārite.</gatha>
    <hangnum nr="638"/>
    <gatha type="1"> Anāpattīti ñātabbaṃ, tathā ummattakādino;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Aññātakaviññattikathā.</centered>
    <hangnum nr="639"/>
    <gatha type="1"> Appavāritamaññātiṃ , cīvaraṃ tu taduttariṃ;</gatha>
    <gatha type="last">Hoti nissaggiyāpatti, viññāpentassa bhikkhuno.</gatha>
    <hangnum nr="640"/>
    <gatha type="1"> Yassa tīṇipi naṭṭhāni, dve vā ekampi vā pana;</gatha>
    <gatha type="last">Dve vā ekampi vā tena, sāditabbaṃ na kiñcipi.</gatha>
    <hangnum nr="641"/>
    <gatha type="1"> Sesakaṃ āharantassa, dinne nacchinnakāraṇā;</gatha>
    <gatha type="last">Santake ñātakādīnaṃ, attanopi dhanena vā.</gatha>
    <hangnum nr="642"/>
    <gatha type="1"> Anāpattīti ñātabbaṃ, tathā ummattakādino;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Tatuttarikathā.</centered>
    <hangnum nr="643"/>
    <gatha type="1"> Kalyāṇakamyatāhetu , āpajjati vikappanaṃ;</gatha>
    <gatha type="last">Cīvare pana yo tassa, lābhā nissaggiyaṃ bhave.</gatha>
    <hangnum nr="644"/>
    <gatha type="1"> Mahagghaṃ dātukāmamhi, appagghaṃ viññāpeti yo;</gatha>
    <gatha type="last">Santake ñātakādīnaṃ, anāpatti pakāsitā.</gatha>
    <hangnum nr="645"/>
    <gatha type="1"> Ñātakeññātisaññissa, dukkaṭaṃ vimatissa ca;</gatha>
    <gatha type="last">Sañcarittasamā vuttā, samuṭṭhānādayo nayā.</gatha>
    <centered>Paṭhamopakkhaṭakathā.</centered>
    <hangnum nr="646"/>
    <gatha type="1"> Dutiyopakkhaṭe yasmā, vattabbaṃ natthi kiñcipi;</gatha>
    <gatha type="last">Tasmā anantarenassa, sadisova vinicchayo.</gatha>
    <centered>Dutiyopakkhaṭakathā.</centered>
    <hangnum nr="647"/>
    <gatha type="1"> Raññā vā rājabhoggena, bhikkhumuddissamābhataṃ;</gatha>
    <gatha type="last">Akappiyaṃ suvaṇṇādiṃ, gahetuṃ na ca vaṭṭati.</gatha>
    <hangnum nr="648"/>
    <gatha type="1"> Rajataṃ  jātarūpaṃ vā, attano vā parassa vā;</gatha>
    <gatha type="last">Atthāya gaṇhituṃ kiñci, dīyamānaṃ na vaṭṭati.</gatha>
    <hangnum nr="649"/>
    <gatha type="1"> Aññassatthāya niddiṭṭhaṃ, bhikkhuno paṭiggaṇhato;</gatha>
    <gatha type="last">Dukkaṭaṃ tassa hotīti, mahāpaccariyaṃ pana.</gatha>
    <hangnum nr="650"/>
    <gatha type="1"> Netvā akappiyaṃ bhaṇḍaṃ, itthaṃ koci sace vade;</gatha>
    <gatha type="last">‘‘Idaṃ saṅghassa dammīti, puggalassa gaṇassa vā.</gatha>
    <hangnum nr="651"/>
    <gatha type="1"> Ārāmaṃ vā vihāraṃ vā, cetiyaṃ vā karohi’’ti;</gatha>
    <gatha type="last">Na ca vaṭṭati taṃ vatthuṃ, sabbesaṃ sampaṭicchituṃ.</gatha>
    <hangnum nr="652"/>
    <gatha type="1"> Anāmasitvā saṅghaṃ vā, gaṇaṃ vā puggalampi vā;</gatha>
    <gatha type="last">‘‘Cetiyassa vihārassa, demā’’tipi vadanti ce.</gatha>
    <hangnum nr="653"/>
    <gatha type="1"> Taṃ hiraññaṃ suvaṇṇaṃ vā, nisedhetuṃ na vaṭṭati;</gatha>
    <gatha type="last">Ārāmikānaṃ vattabbaṃ, ‘‘vadantevamime’’ti ca.</gatha>
    <hangnum nr="654"/>
    <gatha type="1"> Rajataṃ jātarūpaṃ vā, saṅghassa paṭiggaṇhato;</gatha>
    <gatha type="last">Hoti nissaggiyāpatti, paribhoge ca dukkaṭaṃ.</gatha>
    <hangnum nr="655"/>
    <gatha type="1"> Taḷākassa  ca khettattā, sassuppattinidānato;</gatha>
    <gatha type="last">Gahaṇaṃ paribhogo vā, na ca vaṭṭati bhikkhuno.</gatha>
    <hangnum nr="656"/>
    <gatha type="1"> ‘‘Cattāro paccaye saṅgho, gaṇo vā paribhuñjatu’’;</gatha>
    <gatha type="last">Iccevaṃ pana vatvā ce, deti sabbampi vaṭṭati.</gatha>
    <hangnum nr="657"/>
    <gatha type="1"> Kārāpeti ca kedāre, chindāpetvā vanaṃ pana;</gatha>
    <gatha type="last">Kedāresu purāṇesu, atirekampi gaṇhati.</gatha>
    <hangnum nr="658"/>
    <gatha type="1"> Aparicchinnabhāgasmiṃ, navasassepi ‘‘ettakaṃ;</gatha>
    <gatha type="last">Bhāgaṃ dethā’’ti vatvā ce, uṭṭhāpeti kahāpaṇe.</gatha>
    <hangnum nr="659"/>
    <gatha type="1"> Vatvā akappiyaṃ vācaṃ, ‘‘kasatha vapathā’’ti ca;</gatha>
    <gatha type="last">Uppāditañca sabbesaṃ, hoti sabbamakappiyaṃ.</gatha>
    <hangnum nr="660"/>
    <gatha type="1"> ‘‘Ettako  nāma bhāgoti, ettikāya ca bhūmiyā’’;</gatha>
    <gatha type="last">Patiṭṭhāpeti yo bhūmiṃ, avatvā kasathādikaṃ.</gatha>
    <hangnum nr="661"/>
    <gatha type="1"> Sayameva pamāṇassa, jānanatthaṃ tu bhūmiyā;</gatha>
    <gatha type="last">Rajjuyā vāpi daṇḍena, khettaṃ mināti yo pana.</gatha>
    <hangnum nr="662"/>
    <gatha type="1"> Khale vā rakkhati ṭhatvā, khalatopi tato puna;</gatha>
    <gatha type="last">Nīharāpeti vā vīhī, tassevetamakappiyaṃ.</gatha>
    <hangnum nr="663"/>
    <gatha type="1"> ‘‘Ettakehi ca vīhīhi, idaṃ āharathā’’ti ca;</gatha>
    <gatha type="last">Āharanti sace vuttā, tassevetamakappiyaṃ.</gatha>
    <hangnum nr="664"/>
    <gatha type="1"> ‘‘Ettakena hiraññena, idamāharathā’’ti ca;</gatha>
    <gatha type="last">Āharanti ca yaṃ vuttā, sabbesaṃ tamakappiyaṃ.</gatha>
    <hangnum nr="665"/>
    <gatha type="1"> Pesakārakadāsaṃ vā, aññaṃ vā rajakādisu;</gatha>
    <gatha type="last">Ārāmikānaṃ nāmena, dente vaṭṭati gaṇhituṃ.</gatha>
    <hangnum nr="666"/>
    <gatha type="1"> ‘‘Gāvo demā’’ti vuttepi, gahetuṃ na ca vaṭṭati;</gatha>
    <gatha type="last">Pañcagorasabhogatthaṃ, vutte demāti vaṭṭati.</gatha>
    <hangnum nr="667"/>
    <gatha type="1"> Ajikādīsu eseva, nayo ñeyyo vibhāvinā;</gatha>
    <gatha type="last">Kappiyena ca vākyena, sabbaṃ vaṭṭati gaṇhituṃ.</gatha>
    <hangnum nr="668"/>
    <gatha type="1"> Hatthiṃ vā mahisaṃ assaṃ, goṇaṃ kukkuṭasūkaraṃ;</gatha>
    <gatha type="last">Dentesu ca manussesu, na ca vaṭṭati gaṇhituṃ.</gatha>
    <hangnum nr="669"/>
    <gatha type="1"> Paṭisiddhepi  saṅghassa, datvā gacchati ce pana;</gatha>
    <gatha type="last">Mūlaṃ datvā ca saṅghassa, keci gaṇhanti vaṭṭati.</gatha>
    <hangnum nr="670"/>
    <gatha type="1"> ‘‘Khettaṃ vatthuṃ taḷākaṃ vā, dema goajikādikaṃ;</gatha>
    <gatha type="last">Vihārassā’’ti vuttepi, nisedhetuṃ na vaṭṭati.</gatha>
    <hangnum nr="671"/>
    <gatha type="1"> Tikkhattuṃ codanā vuttā, chakkhattuṃ ṭhānamabravi;</gatha>
    <gatha type="last">Yadi codetiyeva cha, codanā diguṇā ṭhiti.</gatha>
    <hangnum nr="672"/>
    <gatha type="1"> Anāpatti  acodetvā, laddhe ummattakādino;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Rājasikkhāpadakathā.</centered>
    <centered>Cīvaravaggo paṭhamo.</centered>
    <hangnum nr="673"/>
    <gatha type="1"> Ekenāpi ca missetvā, santhataṃ kosiyaṃsunā;</gatha>
    <gatha type="last">Hoti nissaggiyāpatti, kārāpentassa bhikkhuno.</gatha>
    <hangnum nr="674"/>
    <gatha type="1"> Paratthāya karontassa, kārāpentassa santhataṃ;</gatha>
    <gatha type="last">Aññena ca kataṃ laddhā, sevamānassa dukkaṭaṃ.</gatha>
    <hangnum nr="675"/>
    <gatha type="1"> Anāpatti vitānaṃ vā, bhūmattharaṇameva vā;</gatha>
    <gatha type="last">Bhisi bibbohanaṃ vāpi, karontassādikammino.</gatha>
    <centered>Kosiyakathā.</centered>
    <hangnum nr="676"/>
    <gatha type="1"> Kāḷakeḷakalomānaṃ, suddhānaṃ santhataṃ sace;</gatha>
    <gatha type="last">Kareyyāpatti hotissa, sesaṃ tu paṭhamūpamaṃ.</gatha>
    <centered>Suddhakāḷakakathā.</centered>
    <hangnum nr="677"/>
    <gatha type="1"> Anāpatti tulaṃ vāpi, bahuṃ vā sabbameva vā;</gatha>
    <gatha type="last">Karontassa gahetvāna, odātaṃ kapilampi vā.</gatha>
    <hangnum nr="678"/>
    <gatha type="1"> Anukkamena etāni, santhatāni ca tīṇipi;</gatha>
    <gatha type="last">Nissajjitvāpi laddhāni, sevamānassa dukkaṭaṃ.</gatha>
    <hangnum nr="679"/>
    <gatha type="1"> Samuṭṭhānādayo  sabbe, sañcarittasamā matā;</gatha>
    <gatha type="last">Imesaṃ pana tiṇṇampi, tatiyaṃ tu kriyākriyaṃ.</gatha>
    <centered>Dvebhāgakathā.</centered>
    <hangnum nr="680"/>
    <gatha type="1"> Channaṃ  orena vassānaṃ, karontassa ca santhataṃ;</gatha>
    <gatha type="last">Hoti nissaggiyāpatti, ṭhapetvā bhikkhusammutiṃ.</gatha>
    <hangnum nr="681"/>
    <gatha type="1"> Anāpatti paratthāya, kārāpeti karoti vā;</gatha>
    <gatha type="last">Kataṃ vā pana aññena, labhitvā paribhuñjato.</gatha>
    <hangnum nr="682"/>
    <gatha type="1"> Chabbassāni karontassa, taduddhampi ca santhataṃ;</gatha>
    <gatha type="last">Vitāne sāṇipākāre, nissajjitvā katepi ca.</gatha>
    <centered>Chabbassakathā.</centered>
    <hangnum nr="683"/>
    <gatha type="1"> Anāpatti anādāya, asante santhate pana;</gatha>
    <gatha type="last">Aññassatthāya kāretuṃ, katañca paribhuñjituṃ.</gatha>
    <hangnum nr="684"/>
    <gatha type="1"> Anādānavasenassa, sugatassa vidatthiyā;</gatha>
    <gatha type="last">Karaṇena ca satthārā, vuttametaṃ kriyākriyaṃ.</gatha>
    <hangnum nr="685"/>
    <gatha type="1"> Samuṭṭhānādayo sabbe, sañcarittasamā matā;</gatha>
    <gatha type="last">Anantarassimassāpi, viseso nupalabbhati.</gatha>
    <centered>Nisīdanasanthatakathā.</centered>
    <hangnum nr="686"/>
    <gatha type="1"> Gacchante pana yāne vā, hatthiassādikesu vā;</gatha>
    <gatha type="last">Ṭhapeti yadi lomāni, sāmikassa ajānato.</gatha>
    <hangnum nr="687"/>
    <gatha type="1"> Tiyojanamatītesu, tesu āpatti bhikkhuno;</gatha>
    <gatha type="last">Agacchantesu tesveva, ṭhapitesupyayaṃ nayo.</gatha>
    <hangnum nr="688"/>
    <gatha type="1"> Yāne pana agacchante, asse vā hatthipiṭṭhiyaṃ;</gatha>
    <gatha type="last">Ṭhapetvā abhirūhitvā, sace sāreti vaṭṭati.</gatha>
    <hangnum nr="689"/>
    <gatha type="1"> Na vaṭṭatīti niddiṭṭhaṃ, kurundaṭṭhakathāya hi;</gatha>
    <gatha type="last">Taṃ panaññaṃ harāpeti, vacanena virujjhati.</gatha>
    <hangnum nr="690"/>
    <gatha type="1"> Kaṇṇacchiddesu  lomāni, pakkhipitvāpi gacchato;</gatha>
    <gatha type="last">Hotiyeva kirāpatti, lomānaṃ gaṇanāvasā.</gatha>
    <hangnum nr="691"/>
    <gatha type="1"> Suttakena ca bandhitvā, ṭhapitaṃ pana vaṭṭati;</gatha>
    <gatha type="last">Veṇiṃ katvā harantassa, āpatti paridīpitā.</gatha>
    <hangnum nr="692"/>
    <gatha type="1"> Suṅkaghātaṃ anuppatvā, corādīhi upadduto;</gatha>
    <gatha type="last">Yo caññavihito vāpi, āpatti yadi gacchati.</gatha>
    <hangnum nr="693"/>
    <gatha type="1"> Tiyojanaṃ harantassa, ūnakaṃ vā tiyojanaṃ;</gatha>
    <gatha type="last">Tathā paccāharantassa, tāniyeva tiyojanaṃ.</gatha>
    <hangnum nr="694"/>
    <gatha type="1"> Nivāsatthāya vā gantvā, harantassa tato paraṃ;</gatha>
    <gatha type="last">Acchinnaṃ vāpi nissaṭṭhaṃ, labhitvā haratopi ca.</gatha>
    <hangnum nr="695"/>
    <gatha type="1"> Harāpentassa aññena, harato katabhaṇḍakaṃ;</gatha>
    <gatha type="last">Tathā ummattakādīnaṃ, anāpatti pakāsitā.</gatha>
    <hangnum nr="696"/>
    <gatha type="1"> Idaṃ pana samuṭṭhānaṃ, kāyato kāyacittato;</gatha>
    <gatha type="last">Acittaṃ kāyakammañca, ticittañca tivedanaṃ.</gatha>
    <centered>Eḷakalomakathā.</centered>
    <hangnum nr="697"/>
    <gatha type="1"> Samuṭṭhānādinā saddhiṃ, lomadhovāpanampi ca;</gatha>
    <gatha type="last">Cīvarassa purāṇassa, dhovāpanasamaṃ mataṃ.</gatha>
    <centered>Eḷakalomadhovāpanakathā.</centered>
    <hangnum nr="698"/>
    <gatha type="1"> Gaṇheyya vā gaṇhāpeyya, rajataṃ jātarūpakaṃ;</gatha>
    <gatha type="last">Nissajjitvā panāpatti, desetabbāva bhikkhunā.</gatha>
    <hangnum nr="699"/>
    <gatha type="1"> Rajataṃ jātarūpañca, ubhinnaṃ māsakopi ca;</gatha>
    <gatha type="last">Etaṃ catubbidhaṃ vatthu, hoti nissaggiyāvahaṃ.</gatha>
    <hangnum nr="700"/>
    <gatha type="1"> Muttā  maṇi silā saṅkho, pavāḷaṃ lohitaṅkako;</gatha>
    <gatha type="last">Masāragallaṃ dhaññāni, satta gomahisādikaṃ.</gatha>
    <hangnum nr="701"/>
    <gatha type="1"> Khettaṃ vatthuṃ taḷākañca, dāsidāsādikaṃ pana;</gatha>
    <gatha type="last">Dukkaṭasseva vatthūni, dīpitāni mahesinā.</gatha>
    <hangnum nr="702"/>
    <gatha type="1"> Muggamāsādikaṃ  sabbaṃ, sappiādīni taṇḍulā;</gatha>
    <gatha type="last">Suttaṃ vatthaṃ halaṃ phālaṃ, kappiyaṃ evamādikaṃ.</gatha>
    <hangnum nr="703"/>
    <gatha type="1"> Tatthattano panatthāya, vatthuṃ nissaggiyassa hi;</gatha>
    <gatha type="last">Sampaṭicchati yo bhikkhu, tassa nissaggiyaṃ siyā.</gatha>
    <hangnum nr="704"/>
    <gatha type="1"> Saṅghādīnaṃ tamatthāya, gaṇhato dukkaṭaṃ tathā;</gatha>
    <gatha type="last">Dukkaṭassa ca vatthumpi, sabbatthāya ca dukkaṭaṃ.</gatha>
    <hangnum nr="705"/>
    <gatha type="1"> Sace kahāpaṇādīnaṃ, sahassaṃ paṭigaṇhati;</gatha>
    <gatha type="last">Vatthūnaṃ gaṇanāyassa, āpattigaṇanā siyā.</gatha>
    <hangnum nr="706"/>
    <gatha type="1"> Tathā sithilabaddhesu, thavikādīsu rūpato;</gatha>
    <gatha type="last">Āpattigaṇanā vuttā, mahāpaccariyaṃ pana.</gatha>
    <hangnum nr="707"/>
    <gatha type="1"> ‘‘Idaṃ ayyassa hotū’’ti, vutte vā pana kenaci;</gatha>
    <gatha type="last">Sace gaṇhitukāmopi, nisedhetabbameva ca.</gatha>
    <hangnum nr="708"/>
    <gatha type="1"> Paṭikkhittepi taṃ vatthuṃ, ṭhapetvā yadi gacchati;</gatha>
    <gatha type="last">Tathā gopāyitabbaṃ taṃ, yathā taṃ na vinassati.</gatha>
    <hangnum nr="709"/>
    <gatha type="1"> ‘‘Āharedamidaṃ gaṇha, idaṃ dehīdha nikkhipa’’;</gatha>
    <gatha type="last">Iccevaṃ bhikkhuno vattuṃ, na vaṭṭati akappiyaṃ.</gatha>
    <hangnum nr="710"/>
    <gatha type="1"> Ṭhapetvā rūpiyaggāhaṃ, nissaṭṭhaparivattitaṃ;</gatha>
    <gatha type="last">Sabbehi paribhottabbaṃ, bhājetvā sappiādikaṃ.</gatha>
    <hangnum nr="711"/>
    <gatha type="1"> Attano pattabhāgampi, paṭiggāhakabhikkhuno;</gatha>
    <gatha type="last">Gahetuṃ aññato laddhaṃ, bhuñjituṃ vā na vaṭṭati.</gatha>
    <hangnum nr="712"/>
    <gatha type="1"> Yaṃ  kiñci pana sambhūtaṃ, paccayaṃ vatthuto tato;</gatha>
    <gatha type="last">Bhikkhuno sevamānassa, hoti āpatti dukkaṭaṃ.</gatha>
    <hangnum nr="713"/>
    <gatha type="1"> Ajjhārāme anāpatti, tamajjhāvasathepi vā;</gatha>
    <gatha type="last">Gahetvā vā gahāpetvā, nikkhipantassa bhikkhuno.</gatha>
    <hangnum nr="714"/>
    <gatha type="1"> Tikapācittiyaṃ vuttaṃ, rūpiyanti arūpiye;</gatha>
    <gatha type="last">Saññino vimatissāpi, hoti āpatti dukkaṭaṃ.</gatha>
    <hangnum nr="715"/>
    <gatha type="1"> Samuṭṭhānādayo  sabbe, sañcarittasamā matā;</gatha>
    <gatha type="last">Kriyākriyamidaṃ vuttaṃ, ayameva visesatā.</gatha>
    <centered>Rūpiyapaṭiggahaṇakathā.</centered>
    <hangnum nr="716"/>
    <gatha type="1"> Vatthuṃ nissaggiyassāpi, vatthuṃ vā dukkaṭassa ca;</gatha>
    <gatha type="last">Kappiyassa ca vatthuṃ vā, yo nissaggiyavatthunā.</gatha>
    <hangnum nr="717"/>
    <gatha type="1"> Vatthunā dukkaṭassāpi, vatthuṃ nissaggiyassa vā;</gatha>
    <gatha type="last">Parivatteti āpatti, kappiyena ca vatthunā.</gatha>
    <hangnum nr="718"/>
    <gatha type="1"> Dukkaṭassa ca vatthuṃ vā, vatthuṃ vā kappiyassa ca;</gatha>
    <gatha type="last">Vatthunā dukkaṭasseva, parivatteti dukkaṭaṃ.</gatha>
    <hangnum nr="719"/>
    <gatha type="1"> Vatthunā kappiyassāpi, tathā dukkaṭavatthukaṃ;</gatha>
    <gatha type="last">Parivatteti yo tassa, hoti āpatti dukkaṭaṃ.</gatha>
    <hangnum nr="720"/>
    <gatha type="1"> Vatthuno dukkaṭassāpi, tathā nissaggiyassa ca;</gatha>
    <gatha type="last">Gahaṇaṃ vāritaṃ pubbe, iminā parivattanaṃ.</gatha>
    <hangnum nr="721"/>
    <gatha type="1"> Rūpiyanti ca saññissa, vimatissa arūpiye;</gatha>
    <gatha type="last">Tena dve dukkaṭā honti, cetāpentassa rūpiyaṃ.</gatha>
    <hangnum nr="722"/>
    <gatha type="1"> Arūpiyanti saññissa, anāpatti arūpiye;</gatha>
    <gatha type="last">‘‘Idaṃ gahetvā dehī’’ti, vadatopi ca pañcahi.</gatha>
    <hangnum nr="723"/>
    <gatha type="1"> Sesaṃ  anantareneva, samuṭṭhānādikaṃ samaṃ;</gatha>
    <gatha type="last">Idaṃ kriyasamuṭṭhānaṃ, ayameva visesatā.</gatha>
    <centered>Rūpiyasaṃvohārakathā.</centered>
    <hangnum nr="724"/>
    <gatha type="1"> Kappiyaṃ kappiyeneva, parivattayato pana;</gatha>
    <gatha type="last">Hoti nissaggiyāpatti, ṭhapetvā sahadhammike.</gatha>
    <hangnum nr="725"/>
    <gatha type="1"> Akappiyassa vatthussa, teneva parivattanaṃ;</gatha>
    <gatha type="last">Na gacchatīti niddiṭṭhaṃ, kayavikkayasaṅgahaṃ.</gatha>
    <hangnum nr="726"/>
    <gatha type="1"> Tasmā mātāpitūnampi, vatthuṃ yaṃ kiñci kappiyaṃ;</gatha>
    <gatha type="last">‘‘Imaṃ dehiminā hī’’ti, vadato pana dukkaṭaṃ.</gatha>
    <hangnum nr="727"/>
    <gatha type="1"> Sakaṃ  vā deti ce bhaṇḍaṃ, evaṃ vatvāna mātuyā;</gatha>
    <gatha type="last">Mātuyā vā tathā bhaṇḍaṃ, sayaṃ gaṇhāti dukkaṭaṃ.</gatha>
    <hangnum nr="728"/>
    <gatha type="1"> Sahatthaṃ parabhaṇḍasmiṃ, parahatthañca attano;</gatha>
    <gatha type="last">Bhaṇḍake pana sampatte, nissaggiyamudīritaṃ.</gatha>
    <hangnum nr="729"/>
    <gatha type="1"> ‘‘Gahetvā vā idaṃ nāma, bhuñjitvā odanaṃ imaṃ;</gatha>
    <gatha type="last">Idaṃ nāma karohī’’ti, vattuṃ pana na vaṭṭati.</gatha>
    <hangnum nr="730"/>
    <gatha type="1"> Vighāsādamathaññaṃ vā, ‘‘bhuñjitvā odanaṃ imaṃ;</gatha>
    <gatha type="last">Challiṃ vā pana valliṃ vā, kaṭṭhaṃ vā dārumeva vā.</gatha>
    <hangnum nr="731"/>
    <gatha type="1"> Āharā’’ti vadantassa, vatthūnaṃ gaṇanāvasā;</gatha>
    <gatha type="last">Honti āpattiyo tassa, bhikkhuno kayavikkaye.</gatha>
    <hangnum nr="732"/>
    <gatha type="1"> ‘‘Imañca yāguṃ piva bhuñja bhattaṃ;</gatha>
    <gatha type="2">Bhuttosi bhuñjissasi bhuñjasīdaṃ;</gatha>
    <gatha type="3">Bhattaṃ, imaṃ nāma karohi kammaṃ’’;</gatha>
    <gatha type="last">Icceva vattuṃ pana vaṭṭateva.</gatha>
    <hangnum nr="733"/>
    <gatha type="1"> Bhūmiyā  sodhane vāpi, limpane vatthadhovane;</gatha>
    <gatha type="last">Ettha kiñcāpi natthaññaṃ, bhaṇḍaṃ nissajjitabbakaṃ.</gatha>
    <hangnum nr="734"/>
    <gatha type="1"> Nissaggiye ca vatthumhi, naṭṭhe bhuttepi vā yathā;</gatha>
    <gatha type="last">Desetabbāva āpatti, desetabbā tathā ayaṃ.</gatha>
    <hangnum nr="735"/>
    <gatha type="1"> ‘‘Imināva imaṃ nāma, gahetvā dehi me’’iti;</gatha>
    <gatha type="last">Ācikkhati anāpatti, ṭhapetvā bhaṇḍasāmikaṃ.</gatha>
    <hangnum nr="736"/>
    <gatha type="1"> ‘‘Idaṃ mamatthi attho me, iminā’’ti ca bhāsato;</gatha>
    <gatha type="last">Sesaṃ anantareneva, samuṭṭhānādikaṃ samaṃ.</gatha>
    <centered>Kayavikkayakathā.</centered>
    <centered>Kosiyavaggo dutiyo.</centered>
    <hangnum nr="737"/>
    <gatha type="1"> Mattikāyomayā pattā, kappiyā jātito duve;</gatha>
    <gatha type="last">Tayo pattassa vaṇṇā tu, ukkaṭṭho majjhimomako.</gatha>
    <hangnum nr="738"/>
    <gatha type="1"> Dvinnaṃ  taṇḍulanāḷīnaṃ, bhattaṃ magadhanāḷiyā;</gatha>
    <gatha type="last">Khādanañca catubbhāgaṃ, byañjanañca tadūpiyaṃ.</gatha>
    <hangnum nr="739"/>
    <gatha type="1">Ukkaṭṭho nāma so patto, yo taṃ sabbaṃ tu gaṇhati;</gatha>
    <gatha type="last">Majjhimo tassupaḍḍho ca, tadupaḍḍho ca omako.</gatha>
    <hangnum nr="740"/>
    <gatha type="1"> Ukkaṭṭhassa ca ukkaṭṭho, tassevomakamajjhimā;</gatha>
    <gatha type="last">Evaṃ majjhimaomesu, nava pattā bhavanti hi.</gatha>
    <hangnum nr="741"/>
    <gatha type="1"> Ukkaṭṭhukkaṭṭhako tesu, apatto omakomako;</gatha>
    <gatha type="last">Tasmā nāpi adhiṭṭhānaṃ, na gacchanti vikappanaṃ.</gatha>
    <hangnum nr="742"/>
    <gatha type="1"> Sesaṃ sattavidhaṃ pattaṃ, pattalakkhaṇasaṃyutaṃ;</gatha>
    <gatha type="last">Adhiṭṭhāya vikappetvā, paribhuñjeyya paṇḍito.</gatha>
    <hangnum nr="743"/>
    <gatha type="1"> Dasāhaparamaṃ  kālaṃ, dhāreyya atirekato;</gatha>
    <gatha type="last">Atikkamayato pattaṃ, tañhi nissaggiyaṃ siyā.</gatha>
    <hangnum nr="744"/>
    <gatha type="1"> Yaṃ pattaṃ na vikappeti, yaṃ nādhiṭṭheti vā pana;</gatha>
    <gatha type="last">Vinayaññūhi so patto, atirekoti vaṇṇito.</gatha>
    <hangnum nr="745"/>
    <gatha type="1"> Vattabbaṃ tu ‘‘imaṃ pattaṃ, adhiṭṭhāmī’’ti sammukhe;</gatha>
    <gatha type="last">‘‘Etaṃ patta’’nti dūrasmiṃ, paccuddhārepyayaṃ nayo.</gatha>
    <hangnum nr="746"/>
    <gatha type="1"> Ābhogaṃ manasā katvā, katvā kāyavikārakaṃ;</gatha>
    <gatha type="last">Kāyenapi ca pattassa, adhiṭṭhānaṃ pakāsitaṃ.</gatha>
    <hangnum nr="747"/>
    <gatha type="1"> Patto jahatidhiṭṭhānaṃ, dānabhedakanāsato;</gatha>
    <gatha type="last">Vibbhamuddhārapaccakkha-parivattanagāhato.</gatha>
    <hangnum nr="748"/>
    <gatha type="1"> Kaṅgusitthappamāṇena, khenādhiṭṭhānamujjhati;</gatha>
    <gatha type="last">Pidahitvā adhiṭṭheyya, ayocuṇṇena vāṇiyā.</gatha>
    <hangnum nr="749"/>
    <gatha type="1"> Yo hi nissaggiyaṃ pattaṃ, anissajjeva bhuñjati;</gatha>
    <gatha type="last">Dukkaṭaṃ tassa niddiṭṭhaṃ, bhutvā dhovanadhovane.</gatha>
    <hangnum nr="750"/>
    <gatha type="1"> Suvaṇṇamaṇipatto ca, veḷuriyaphalikubbhavo;</gatha>
    <gatha type="last">Kaṃsakācamayo patto, tipusīsamayopi ca.</gatha>
    <hangnum nr="751"/>
    <gatha type="1"> Tathā dārumayo patto, tambasajjhumayopi ca;</gatha>
    <gatha type="last">Ekādasavidho patto, vutto dukkaṭavatthuko.</gatha>
    <hangnum nr="752"/>
    <gatha type="1"> Ghaṭasīsakaṭāho  ca, tumbaṃ cassānulomikaṃ;</gatha>
    <gatha type="last">Tambalohamayaṃ tattha, thālakaṃ pana vaṭṭati.</gatha>
    <hangnum nr="753"/>
    <gatha type="1"> Phalikakācakaṃsānaṃ, taṭṭikādīni kānici;</gatha>
    <gatha type="last">Puggalassa na vaṭṭanti, vaṭṭanti gihisaṅghikā.</gatha>
    <hangnum nr="754"/>
    <gatha type="1"> Yaṃ kiñci sodakaṃ pattaṃ, paṭisāmeyya dukkaṭaṃ;</gatha>
    <gatha type="last">Sādhukaṃ vodakaṃ katvā, paṭisāmeyya paṇḍito.</gatha>
    <hangnum nr="755"/>
    <gatha type="1"> Bhikkhuno  sodakaṃ pattaṃ, otāpetuṃ na vaṭṭati;</gatha>
    <gatha type="last">Uṇhe na nidahetabbo, nidahantassa dukkaṭaṃ.</gatha>
    <hangnum nr="756"/>
    <gatha type="1"> Miḍḍhante paribhaṇḍante, ṭhapetuṃ na ca vaṭṭati;</gatha>
    <gatha type="last">Miḍḍhiyā paribhaṇḍe vā, vitthiṇṇe pana vaṭṭati.</gatha>
    <hangnum nr="757"/>
    <gatha type="1"> Dāruādhārake patte, dve ṭhapetumpi vaṭṭati;</gatha>
    <gatha type="last">Ayameva nayo daṇḍa-bhūmiādhārakesupi.</gatha>
    <hangnum nr="758"/>
    <gatha type="1"> Taṭṭikāyapi coḷe vā, potthake kaṭasārake;</gatha>
    <gatha type="last">Paribhaṇḍakatāyāpi, bhūmiyaṃ vālukāsu vā.</gatha>
    <hangnum nr="759"/>
    <gatha type="1"> Tathārūpāsu suddhāsu, ṭhapetuṃ pana vaṭṭati;</gatha>
    <gatha type="last">Sarajāya ṭhapentassa, dukkaṭaṃ kharabhūmiyā.</gatha>
    <hangnum nr="760"/>
    <gatha type="1"> Daṇḍe vā nāgadante vā, laggetumpi na vaṭṭati;</gatha>
    <gatha type="last">Chattaṅgamañcapīṭhesu, ṭhapentassa ca dukkaṭaṃ.</gatha>
    <hangnum nr="761"/>
    <gatha type="1"> Aṭanīsu hi bandhitvā, olambetumpi vaṭṭati;</gatha>
    <gatha type="last">Bandhitvā pana mañcassa, ṭhapetuṃpari vaṭṭati.</gatha>
    <hangnum nr="762"/>
    <gatha type="1"> Mañcapīṭhaṭṭake pattaṃ, ṭhapetuṃ pana vaṭṭati;</gatha>
    <gatha type="last">Bhattapūropi vā chatte, ṭhapetuṃ na ca vaṭṭati.</gatha>
    <centered>Tayo bhāṇavārā niṭṭhitā.</centered>
    <hangnum nr="763"/>
    <gatha type="1"> Kavāṭaṃ na paṇāmeyya, pattahattho sace pana;</gatha>
    <gatha type="last">Yena kenaci aṅgena, paṇāmeyyassa dukkaṭaṃ.</gatha>
    <hangnum nr="764"/>
    <gatha type="1"> Na nīhareyya pattena, calakānaṭṭhikāni vā;</gatha>
    <gatha type="last">Ucchiṭṭhamudakaṃ vāpi, nīharantassa dukkaṭaṃ.</gatha>
    <hangnum nr="765"/>
    <gatha type="1"> Pattaṃ  paṭiggahaṃ katvā, dhovituṃ hatthameva vā;</gatha>
    <gatha type="last">Mukhato nīhaṭaṃ patte, ṭhapetuṃ na ca vaṭṭati.</gatha>
    <hangnum nr="766"/>
    <gatha type="1"> Anāpatti  dasāhassa, antoyeva ca yo pana;</gatha>
    <gatha type="last">Adhiṭṭheti vikappeti, vissajjeti vinassati.</gatha>
    <hangnum nr="767"/>
    <gatha type="1"> Paṭhamassa hi pattassa, paṭhamena mahesinā;</gatha>
    <gatha type="last">Samuṭṭhānādayo sabbe, kathinena samā matā.</gatha>
    <centered>Paṭhamapattakathā.</centered>
    <hangnum nr="768"/>
    <gatha type="1"> Pañcabandhanaūnasmiṃ, patte sati ca yo pana;</gatha>
    <gatha type="last">Viññāpeyya navaṃ pattaṃ, tassa nissaggiyaṃ siyā.</gatha>
    <hangnum nr="769"/>
    <gatha type="1"> Bandhanaṃ ekamuddiṭṭhaṃ, dvaṅgulāya ca rājiyā;</gatha>
    <gatha type="last">Bandhanāni ca cattāri, tathāṭṭhaṅgularājiyā.</gatha>
    <hangnum nr="770"/>
    <gatha type="1"> Pañca vā rājiyo yassa, ekā vāpi dasaṅgulā;</gatha>
    <gatha type="last">Apatto nāmayaṃ patto, viññāpeyya tato paraṃ.</gatha>
    <hangnum nr="771"/>
    <gatha type="1"> Ayopatto anekehi, lohamaṇḍalakehi vā;</gatha>
    <gatha type="last">Baddho vaṭṭati maṭṭho ce, ayocuṇṇena vāṇiyā.</gatha>
    <hangnum nr="772"/>
    <gatha type="1"> Pattaṃ saṅghassa nissaṭṭhaṃ, tassa nissaggiyaṃ pana;</gatha>
    <gatha type="last">Anukampāya taṃ tasmiṃ, agaṇhantassa dukkaṭaṃ.</gatha>
    <hangnum nr="773"/>
    <gatha type="1"> Dīyamāne tu pattasmiṃ, yassa so na ca ruccati;</gatha>
    <gatha type="last">Appicchatāya vā pattaṃ, taṃ na gaṇhāti vaṭṭati.</gatha>
    <hangnum nr="774"/>
    <gatha type="1"> Apattassa tu bhikkhussa;</gatha>
    <gatha type="2">Na dātabboti dīpito;</gatha>
    <gatha type="3">Tattha yo pattapariyanto;</gatha>
    <gatha type="last">So deyyo tassa bhikkhuno.</gatha>
    <hangnum nr="775"/>
    <gatha type="1"> Sace so taṃ jigucchanto, appadese ṭhapeti vā;</gatha>
    <gatha type="last">Vissajjeti abhogena, paribhuñjati dukkaṭaṃ.</gatha>
    <hangnum nr="776"/>
    <gatha type="1"> Naṭṭhe  bhinnepi vā patte, anāpatti pakāsitā;</gatha>
    <gatha type="last">Attano ñātakādīnaṃ, gaṇhato vā dhanena vā.</gatha>
    <hangnum nr="777"/>
    <gatha type="1"> Sañcarittasamuṭṭhānaṃ , kriyaṃ paṇṇattivajjakaṃ;</gatha>
    <gatha type="last">Kāyakammaṃ vacīkammaṃ, ticittañca tivedanaṃ.</gatha>
    <centered>Dutiyapattakathā.</centered>
    <hangnum nr="778"/>
    <gatha type="1"> Sappiādiṃ purebhattaṃ, bhesajjaṃ paṭigayha hi;</gatha>
    <gatha type="last">Sāmisampi purebhattaṃ, paribhuñjati vaṭṭati.</gatha>
    <hangnum nr="779"/>
    <gatha type="1"> Tato paṭṭhāya sattāhaṃ, taṃ vaṭṭati nirāmisaṃ;</gatha>
    <gatha type="last">Sattāhātikkame tassa, nissaggiyamudīritaṃ.</gatha>
    <hangnum nr="780"/>
    <gatha type="1"> Pacchābhattampi gaṇhitvā, katvā sannidhikārakaṃ;</gatha>
    <gatha type="last">Sāyato pana sattāhaṃ, vaṭṭateva nirāmisaṃ.</gatha>
    <hangnum nr="781"/>
    <gatha type="1"> Purebhattampi pacchā vā, sayamuggahitaṃ pana;</gatha>
    <gatha type="last">Sarīrabhoge netabbaṃ, sāyituṃ na ca vaṭṭati.</gatha>
    <hangnum nr="782"/>
    <gatha type="1"> Navanītaṃ purebhattaṃ, bhikkhunā gahitaṃ sace;</gatha>
    <gatha type="last">Tāpetvānupasampanno, deti vaṭṭati sāmisaṃ.</gatha>
    <hangnum nr="783"/>
    <gatha type="1"> Sayaṃ tāpeti ce bhikkhu, sattāhampi nirāmisaṃ;</gatha>
    <gatha type="last">Tāpanaṃ navanītassa, sāmapāko na hoti so.</gatha>
    <hangnum nr="784"/>
    <gatha type="1"> Pacchābhattaṃ gahetvā ce, yena kenaci tāpitaṃ;</gatha>
    <gatha type="last">Vaṭṭateva ca taṃ sappi, sattāhampi nirāmisaṃ.</gatha>
    <hangnum nr="785"/>
    <gatha type="1"> Khīraṃ dadhiṃ cāpi paṭiggahetvā;</gatha>
    <gatha type="2">Sayaṃ purebhattamatho karoti;</gatha>
    <gatha type="3">Sappiṃ purebhattakameva tassa;</gatha>
    <gatha type="last">Nirāmisaṃ vaṭṭati bhikkhuno taṃ.</gatha>
    <hangnum nr="786"/>
    <gatha type="1"> Pacchābhattakato uddhaṃ, taṃ na vaṭṭati sāyituṃ;</gatha>
    <gatha type="last">Savatthukassa sappissa, gahitattāva bhikkhuno.</gatha>
    <hangnum nr="787"/>
    <gatha type="1"> Sattāhātikkamepissa , na doso koci vijjati;</gatha>
    <gatha type="last">‘‘Paṭiggahetvā tānī’’ti, vuttattā hi mahesinā.</gatha>
    <hangnum nr="788"/>
    <gatha type="1"> Yathā kappiyasappimhi, nissaggiyamudīritaṃ;</gatha>
    <gatha type="last">Tathākappiyasappimhi, dukkaṭaṃ paridīpitaṃ.</gatha>
    <hangnum nr="789"/>
    <gatha type="1"> Sabbākappiyamaṃsānaṃ , vajjetvā maṃsameva ca;</gatha>
    <gatha type="last">Khīraṃ dadhi ca sappi ca, navanītañca vaṭṭati.</gatha>
    <hangnum nr="790"/>
    <gatha type="1"> ‘‘Yesaṃ kappati maṃsañhi, tesaṃ sappī’’ti kiṃ idaṃ?</gatha>
    <gatha type="last">Paṇītabhojanassāpi, tathā sattāhakālike.</gatha>
    <hangnum nr="791"/>
    <gatha type="1"> Nissaggiyassa vatthūnaṃ, paricchedaniyāmanaṃ;</gatha>
    <gatha type="last">Na cākappiyamaṃsānaṃ, sappiādi nivāritaṃ.</gatha>
    <hangnum nr="792"/>
    <gatha type="1"> Navanītepi sappimhi, gahituggahitādike;</gatha>
    <gatha type="last">Sabbo vuttanayeneva, veditabbo vinicchayo.</gatha>
    <hangnum nr="793"/>
    <gatha type="1"> Telabhikkhāya bhikkhūnaṃ, paviṭṭhānaṃ upāsakā;</gatha>
    <gatha type="last">Telaṃ vā navanītaṃ vā, sappiṃ vā ākiranti hi.</gatha>
    <hangnum nr="794"/>
    <gatha type="1"> Bhattasitthāni vā tattha, taṇḍulā vā bhavanti ce;</gatha>
    <gatha type="last">Ādiccapakkasaṃsaṭṭhaṃ, hoti sattāhakālikaṃ.</gatha>
    <hangnum nr="795"/>
    <gatha type="1"> Tilasāsapatelaṃ vā, madhukeraṇḍatelakaṃ;</gatha>
    <gatha type="last">Gahitaṃ tu purebhattaṃ, sāmisampi nirāmisaṃ.</gatha>
    <hangnum nr="796"/>
    <gatha type="1"> Pacchābhattakato uddhaṃ, sāyitabbaṃ nirāmisaṃ;</gatha>
    <gatha type="last">Sattāhātikkame tesaṃ, vasā nissaggiyaṃ siyā.</gatha>
    <hangnum nr="797"/>
    <gatha type="1"> Eraṇḍamadhukaṭṭhīni, sāsapādīni cattanā;</gatha>
    <gatha type="last">Gahetvā katatelampi, hoti sattāhakālikaṃ.</gatha>
    <hangnum nr="798"/>
    <gatha type="1"> Yāvajīvikavatthuttā, tesaṃ tiṇṇampi bhikkhuno;</gatha>
    <gatha type="last">Savatthugahaṇe tassa, kācāpatti na vijjati.</gatha>
    <hangnum nr="799"/>
    <gatha type="1"> Attanā  yaṃ kataṃ telaṃ, taṃ vaṭṭati nirāmisaṃ;</gatha>
    <gatha type="last">Sattāhātikkamenassa, hoti nissaggiyaṃ pana.</gatha>
    <hangnum nr="800"/>
    <gatha type="1"> Dukkaṭaṃ sāsapādīnaṃ, telatthāyeva bhikkhunā;</gatha>
    <gatha type="last">Gahetvā ṭhapitānaṃ tu, sattāhātikkame siyā.</gatha>
    <hangnum nr="801"/>
    <gatha type="1"> Nāḷikerakarañjānaṃ, telaṃ kuruvakassa ca;</gatha>
    <gatha type="last">Nimbakosambakānañca, telaṃ bhallātakassa ca.</gatha>
    <hangnum nr="802"/>
    <gatha type="1"> Iccevamādikaṃ sabbaṃ, avuttaṃ pāḷiyaṃ pana;</gatha>
    <gatha type="last">Gahetvā nikkhipantassa, dukkaṭaṃ samayaccaye.</gatha>
    <hangnum nr="803"/>
    <gatha type="1"> Yāvakālikabhedañca , yāvajīvakameva ca;</gatha>
    <gatha type="last">Viditvā sesametthāpi, sappinā sadiso nayo.</gatha>
    <hangnum nr="804"/>
    <gatha type="1"> Acchamacchavarāhānaṃ, susukāgadrabhassa ca;</gatha>
    <gatha type="last">Vasānaṃ pana pañcannaṃ, telaṃ pañcavidhaṃ bhave.</gatha>
    <hangnum nr="805"/>
    <gatha type="1"> Sabbameva vasātelaṃ, kappiyākappiyassa ca;</gatha>
    <gatha type="last">Manussānaṃ vasātelaṃ, ṭhapetvā pana vaṭṭati.</gatha>
    <hangnum nr="806"/>
    <gatha type="1"> Vasaṃ paṭiggahetvāna, purebhattaṃ panattanā;</gatha>
    <gatha type="last">Pakkaṃ vaṭṭati saṃsaṭṭhaṃ, sattāhampi nirāmisaṃ.</gatha>
    <hangnum nr="807"/>
    <gatha type="1"> Sace anupasampanno, katvā taṃ deti vaṭṭati;</gatha>
    <gatha type="last">Sāmisampi purebhattaṃ, tato uddhaṃ nirāmisaṃ.</gatha>
    <hangnum nr="808"/>
    <gatha type="1"> Paṭiggahetuṃ kātuṃ vā, pacchābhattaṃ na vaṭṭati;</gatha>
    <gatha type="last">Seso vuttanayeneva, veditabbo vibhāvinā.</gatha>
    <hangnum nr="809"/>
    <gatha type="1"> Gahitañhi purebhattaṃ, madhuṃ madhukarīkataṃ;</gatha>
    <gatha type="last">Vaṭṭateva purebhattaṃ, sāmisampi nirāmisaṃ.</gatha>
    <hangnum nr="810"/>
    <gatha type="1"> Pacchābhattakato  uddhaṃ, sattāhampi nirāmisaṃ;</gatha>
    <gatha type="last">Sattāhātikkame doso, vatthūnaṃ gaṇanāvasā.</gatha>
    <hangnum nr="811"/>
    <gatha type="1"> Ucchumhā pana nibbattaṃ, pakkāpakkaṃ ghanāghanaṃ;</gatha>
    <gatha type="last">Rasādi pana taṃ sabbaṃ, ‘‘phāṇita’’nti pavuccati.</gatha>
    <hangnum nr="812"/>
    <gatha type="1"> Phāṇitaṃ tu purebhattaṃ, gahitaṃ pana vaṭṭati;</gatha>
    <gatha type="last">Sāmisampi purebhattaṃ, tato uddhaṃ nirāmisaṃ.</gatha>
    <hangnum nr="813"/>
    <gatha type="1"> Asaṃsaṭṭhena ucchussa, rasena kataphāṇitaṃ;</gatha>
    <gatha type="last">Gahitena purebhattaṃ, tadaheva nirāmisaṃ.</gatha>
    <hangnum nr="814"/>
    <gatha type="1"> Ucchuṃ paṭiggahetvāna, katepesa nayo mato;</gatha>
    <gatha type="last">Pacchābhattakato uddhaṃ, taṃ na vaṭṭati sāyituṃ.</gatha>
    <hangnum nr="815"/>
    <gatha type="1"> Gahitattā savatthussa, sattāhātikkamepi ca;</gatha>
    <gatha type="last">Hoti tassa anāpatti, pacchābhattaṃ katepi ca.</gatha>
    <hangnum nr="816"/>
    <gatha type="1"> Saṃsaṭṭhañca purebhattaṃ, gahitaṃ tamupāsako;</gatha>
    <gatha type="last">Tadahe deti ce katvā, sāmisampi ca vaṭṭati.</gatha>
    <hangnum nr="817"/>
    <gatha type="1"> Saṃsaṭṭhena  purebhattaṃ, gahitena sayaṃkataṃ;</gatha>
    <gatha type="last">Pacchābhattaṃ katañcāpi, sattāhampi nirāmisaṃ.</gatha>
    <hangnum nr="818"/>
    <gatha type="1"> Kataṃ madhukapupphānaṃ, phāṇitaṃ sītavārinā;</gatha>
    <gatha type="last">Sāmisampi purebhattaṃ, tato uddhaṃ nirāmisaṃ.</gatha>
    <hangnum nr="819"/>
    <gatha type="1"> Sattāhātikkamepissa, dukkaṭaṃ paridīpitaṃ;</gatha>
    <gatha type="last">Pakkhipitvā kataṃ khīraṃ, hoti taṃ yāvakālikaṃ.</gatha>
    <hangnum nr="820"/>
    <gatha type="1"> Phalānaṃ pana sabbesaṃ, yāvakālikasaññinaṃ;</gatha>
    <gatha type="last">Yāvakālikamicceva, phāṇitaṃ paridīpitaṃ.</gatha>
    <hangnum nr="821"/>
    <gatha type="1"> Pacchābhattampi bhikkhussa, paccaye sati kevalaṃ;</gatha>
    <gatha type="last">Kālikā pana vaṭṭanti, purebhattaṃ yathāsukhaṃ.</gatha>
    <hangnum nr="822"/>
    <gatha type="1"> Labhitvā pana nissaṭṭhaṃ, taṃ tu sattāhakālikaṃ;</gatha>
    <gatha type="last">Aruādīni makkhetuṃ, sāyituṃ vā na vaṭṭati.</gatha>
    <hangnum nr="823"/>
    <gatha type="1"> Aññassa  pana bhikkhussa, kāyabhoge ca vaṭṭati;</gatha>
    <gatha type="last">Cajitvā nirapekkhova, labhitvā puna sāyituṃ.</gatha>
    <hangnum nr="824"/>
    <gatha type="1"> Anāpatti adhiṭṭheti, vissajjeti vinassati;</gatha>
    <gatha type="last">Acchinditvā ca vissāsaṃ, gaṇhatummattakādino.</gatha>
    <hangnum nr="825"/>
    <gatha type="1"> Samuṭṭhānādayo sabbe, kathinena samā matā;</gatha>
    <gatha type="last">Sadākathinacittena, paṭhameneva satthunā.</gatha>
    <centered>Bhesajjasikkhāpadakathā.</centered>
    <hangnum nr="826"/>
    <gatha type="1"> Māso sesoti gimhānaṃ, pariyeseyya sāṭikaṃ;</gatha>
    <gatha type="last">Addhamāsova sesoti, katvā paridahe budho.</gatha>
    <hangnum nr="827"/>
    <gatha type="1"> Katvā pana satuppādaṃ, vassasāṭikacīvaraṃ;</gatha>
    <gatha type="last">Nipphādentassa bhikkhussa, samaye piṭṭhisammate.</gatha>
    <hangnum nr="828"/>
    <gatha type="1"> Hoti nissaggiyāpatti, ñātakāññātakādino;</gatha>
    <gatha type="last">Tesuyeva ca viññattiṃ, katvā nipphādane tathā.</gatha>
    <hangnum nr="829"/>
    <gatha type="1"> Katvā pana satuppādaṃ, samaye kucchisaññite;</gatha>
    <gatha type="last">Nipphādentassa bhikkhussa, vatthamaññātakādino.</gatha>
    <hangnum nr="830"/>
    <gatha type="1"> Tassādinnakapubbesu , vattabhedena dukkaṭaṃ;</gatha>
    <gatha type="last">Karoto tatra viññattiṃ, nissaggiyamudīritaṃ.</gatha>
    <hangnum nr="831"/>
    <gatha type="1"> Ovassāpeti ce kāyaṃ, naggo satipi cīvare;</gatha>
    <gatha type="last">Nhānassa pariyosāne, dukkaṭaṃ vivaṭaṅgaṇe.</gatha>
    <hangnum nr="832"/>
    <gatha type="1"> Ūnake pana māsasmiṃ, atirekoti saññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="833"/>
    <gatha type="1"> Acchinnacīvarassāpi, anāpattāpadāsupi;</gatha>
    <gatha type="last">Nhānakoṭṭhakavāpīsu, nhāyantassa ca bhikkhuno.</gatha>
    <hangnum nr="834"/>
    <gatha type="1"> Sañcarittasamuṭṭhānaṃ , kriyaṃ paṇṇattivajjakaṃ;</gatha>
    <gatha type="last">Kāyakammaṃ vacīkammaṃ, ticittañca tivedanaṃ.</gatha>
    <centered>Vassikasāṭikakathā.</centered>
    <hangnum nr="835"/>
    <gatha type="1"> Sāmaṃ tu cīvaraṃ datvā, acchindantassa taṃ puna;</gatha>
    <gatha type="last">Sakasaññāya bhikkhussa, tassa nissaggiyaṃ siyā.</gatha>
    <hangnum nr="836"/>
    <gatha type="1"> Ekāyeva panāpatti, ekamacchindato siyā;</gatha>
    <gatha type="last">Bahūni ekabaddhāni, acchindantassa vā tathā.</gatha>
    <hangnum nr="837"/>
    <gatha type="1"> Visuṃ ṭhitāni ekeka-māharāpayato pana;</gatha>
    <gatha type="last">Vatthānaṃ gaṇanāyassa, āpattigaṇanā siyā.</gatha>
    <hangnum nr="838"/>
    <gatha type="1"> ‘‘Mayā dinnāni sabbāni, āharā’’ti ca bhāsato;</gatha>
    <gatha type="last">Ekena vacaneneva, honti āpattiyo bahū.</gatha>
    <hangnum nr="839"/>
    <gatha type="1"> Āṇāpeti sace aññaṃ, bhikkhuṃ gaṇhāti cīvaraṃ;</gatha>
    <gatha type="last">Bahūni gaṇhatāṇatto, ekaṃ pācittiyaṃ siyā.</gatha>
    <hangnum nr="840"/>
    <gatha type="1"> ‘‘Mayā dinnāni sabbāni, gaṇhā’’ti vadato pana;</gatha>
    <gatha type="last">Ekāyassa ca vācāya, honti āpattiyo bahū.</gatha>
    <hangnum nr="841"/>
    <gatha type="1"> ‘‘Saṅghāṭimuttarāsaṅgaṃ, gaṇha gaṇhā’’ti bhāsato;</gatha>
    <gatha type="last">Hoti vācāya vācāya, āṇāpentassa dukkaṭaṃ.</gatha>
    <hangnum nr="842"/>
    <gatha type="1"> Vikappanupagaṃ kiñci, ṭhapetvā pacchimaṃ paraṃ;</gatha>
    <gatha type="last">Aññaṃ pana parikkhāraṃ, chindāpentassa dukkaṭaṃ.</gatha>
    <hangnum nr="843"/>
    <gatha type="1"> Ṭhapetvā  upasampannaṃ, aññesaṃ cīvarādikaṃ;</gatha>
    <gatha type="last">Acchindatopi bhikkhussa, hoti āpatti dukkaṭaṃ.</gatha>
    <hangnum nr="844"/>
    <gatha type="1"> Evaṃ anupasampanne, upasampannasaññino;</gatha>
    <gatha type="last">Tattha vematikassāpi, acchindantassa dukkaṭaṃ.</gatha>
    <hangnum nr="845"/>
    <gatha type="1"> So  vā deti sace tuṭṭho, duṭṭho vissāsameva vā;</gatha>
    <gatha type="last">Gaṇhatopi anāpatti, tathā ummattakādino.</gatha>
    <hangnum nr="846"/>
    <gatha type="1"> Adinnādānatulyāva, samuṭṭhānādayo nayā;</gatha>
    <gatha type="last">Aññatra vedanāyettha, hoti sā dukkhavedanā.</gatha>
    <centered>Cīvaracchindanakathā.</centered>
    <hangnum nr="847"/>
    <gatha type="1"> Viññāpetvā sace suttaṃ, chabbidhaṃ sānulomikaṃ;</gatha>
    <gatha type="last">Cīvaraṃ tantavāyehi, vāyāpeti na vaṭṭati.</gatha>
    <hangnum nr="848"/>
    <gatha type="1"> Sāmaṃ viññāpitaṃ suttaṃ, akappiyamudīritaṃ;</gatha>
    <gatha type="last">Tantavāyopi viññatto, tathā aññātakādiko.</gatha>
    <hangnum nr="849"/>
    <gatha type="1"> Viññattatantavāyena, suttenākappiyena ca;</gatha>
    <gatha type="last">Cīvaraṃ vāyāpentassa, nissaggiyamudīritaṃ.</gatha>
    <hangnum nr="850"/>
    <gatha type="1"> Vidatthimatte dīghena, hatthamatte tirīyato;</gatha>
    <gatha type="last">Vīte nissaggiyaṃ vuttaṃ, phalake phalakepi ca.</gatha>
    <hangnum nr="851"/>
    <gatha type="1"> Teneva kappiyaṃ suttaṃ, vāyāpentassa dukkaṭaṃ;</gatha>
    <gatha type="last">Tatheva tantavāyena, kappiyena akappiyaṃ.</gatha>
    <hangnum nr="852"/>
    <gatha type="1"> Ekantarikato vāpi, dīghato vā tirīyato;</gatha>
    <gatha type="last">Kappiyākappiyeheva, vīte suttehi dukkaṭaṃ.</gatha>
    <hangnum nr="853"/>
    <gatha type="1"> Kappiyākappiyeheva, tantavāyehi ve kate;</gatha>
    <gatha type="last">Kappiyākappiyaṃ suttaṃ, missetvā tassa dukkaṭaṃ.</gatha>
    <hangnum nr="854"/>
    <gatha type="1"> Sace akappiyaṃ suttaṃ, vāreneva vinanti te;</gatha>
    <gatha type="last">Dassetvāva paricchedaṃ, akappiyavite pana.</gatha>
    <hangnum nr="855"/>
    <gatha type="1"> Pācittiyaṃ pamāṇasmiṃ, tadūne dukkaṭaṃ siyā;</gatha>
    <gatha type="last">Itarena vite vatthe, ubhayattheva dukkaṭaṃ.</gatha>
    <hangnum nr="856"/>
    <gatha type="1"> Dvepi  vemaṃ gahetvā vā, ekato vā vinanti ce;</gatha>
    <gatha type="last">Phalake phalake tassa, dukkaṭaṃ paridīpitaṃ.</gatha>
    <hangnum nr="857"/>
    <gatha type="1"> Eteneva upāyena, bhede sabbattha sādhukaṃ;</gatha>
    <gatha type="last">Āpattibhedo viññeyyo, viññunā vinayaññunā.</gatha>
    <hangnum nr="858"/>
    <gatha type="1"> Kappiyo tantavāyopi, sace suttampi kappiyaṃ;</gatha>
    <gatha type="last">Cīvaraṃ vāyāpentassa, anāpatti pakāsitā.</gatha>
    <hangnum nr="859"/>
    <gatha type="1"> Anāpatti parissāve, āyoge aṃsabaddhake;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Suttaviññattikathā.</centered>
    <hangnum nr="860"/>
    <gatha type="1"> Appavāritañātīnaṃ, tantavāye samecca ce;</gatha>
    <gatha type="last">Vikappaṃ cīvare bhikkhu, āpajjati na vaṭṭati.</gatha>
    <hangnum nr="861"/>
    <gatha type="1"> Dīghāyatappitatthāya, suttavaḍḍhanake kate;</gatha>
    <gatha type="last">Bhikkhu nissaggiyāpattiṃ, āpajjati na saṃsayo.</gatha>
    <hangnum nr="862"/>
    <gatha type="1"> Bhikkhuno ñātakādīnaṃ, tantavāyesu attano;</gatha>
    <gatha type="last">Dhanenaññassa catthāya, anāpattiṃ viniddise.</gatha>
    <hangnum nr="863"/>
    <gatha type="1"> Vāyāpentassa appagghaṃ, mahagghaṃ kattukāmino;</gatha>
    <gatha type="last">Tathā ummattakādīnaṃ, sesaṃ vuttamanantare.</gatha>
    <centered>Pesakārakathā.</centered>
    <hangnum nr="864"/>
    <gatha type="1"> Vassaṃvuṭṭhe yamuddissa, bhikkhū dīyati cīvaraṃ;</gatha>
    <gatha type="last">Pavāraṇāya pubbeva, taṃ hotaccekacīvaraṃ.</gatha>
    <hangnum nr="865"/>
    <gatha type="1"> Pure pavāraṇāyeva, bhājetvā yadi gayhati;</gatha>
    <gatha type="last">Vassacchedo na kātabbo, saṅghikaṃ taṃ karoti ce.</gatha>
    <hangnum nr="866"/>
    <gatha type="1"> Anāpatti  adhiṭṭheti, antosamayameva taṃ;</gatha>
    <gatha type="last">Vissajjeti vikappeti, vinassati ca ḍayhati.</gatha>
    <hangnum nr="867"/>
    <gatha type="1"> Tassaccāyikavatthassa, kathine tu anatthate;</gatha>
    <gatha type="last">Parihārekamāsova, dasāhaparamo mato.</gatha>
    <hangnum nr="868"/>
    <gatha type="1"> Atthate  kathine tassa, pañca māsā pakāsitā;</gatha>
    <gatha type="last">Parihāro munindena, dasāhaparamā pana.</gatha>
    <hangnum nr="869"/>
    <gatha type="1"> Samuṭṭhānādayo sabbe, kathinena samā matā;</gatha>
    <gatha type="last">Paṭhamenākriyācittaṃ, ticittañca tivedanaṃ.</gatha>
    <centered>Accekacīvarakathā.</centered>
    <hangnum nr="870"/>
    <gatha type="1"> Vasitvā pana ce bhikkhu, pubbakattikapuṇṇamaṃ;</gatha>
    <gatha type="last">Ṭhapetvā cīvaraṃ gāme, paccaye sati tādise.</gatha>
    <hangnum nr="871"/>
    <gatha type="1"> Chārattaparamaṃ tena, vasitabbaṃ vinā tato;</gatha>
    <gatha type="last">Uttariṃ vasato doso, vinā saṅghassa sammutiṃ.</gatha>
    <hangnum nr="872"/>
    <gatha type="1"> Kattikeyeva māsasmiṃ, paṭhamāya pavārito;</gatha>
    <gatha type="last">Pacchimena pamāṇena, yutte sāsaṅkasammate.</gatha>
    <hangnum nr="873"/>
    <gatha type="1"> Senāsane vasantova, ṭhapetuṃ ekacīvaraṃ;</gatha>
    <gatha type="last">Caturaṅgasamāyoge, labhatīti pakāsito.</gatha>
    <hangnum nr="874"/>
    <gatha type="1"> Yaṃ gāmaṃ gocaraṃ katvā, bhikkhu āraññake vase;</gatha>
    <gatha type="last">Tasmiṃ gāme ṭhapetuṃ taṃ, māsamekaṃ tu vaṭṭati.</gatha>
    <hangnum nr="875"/>
    <gatha type="1"> Aññattheva vasantassa, chārattaparamaṃ mataṃ;</gatha>
    <gatha type="last">Ayamassa adhippāyo, paṭicchanno pakāsito.</gatha>
    <hangnum nr="876"/>
    <gatha type="1"> Senāsanamathāgantvā, sattamaṃ aruṇaṃ pana;</gatha>
    <gatha type="last">Uṭṭhāpetuṃ vidūrattā, asakkontassa bhikkhuno.</gatha>
    <hangnum nr="877"/>
    <gatha type="1"> Gāmasīmampi  vā gantvā, vasitvā yattha katthaci;</gatha>
    <gatha type="last">Cīvarassa pavattiṃ so, ñatvā gacchati vaṭṭati.</gatha>
    <hangnum nr="878"/>
    <gatha type="1"> Evañcāpi asakkonto, ñatvā tattheva paṇḍito;</gatha>
    <gatha type="last">Khippaṃ paccuddhare ṭhāne, atireke hi tiṭṭhati.</gatha>
    <hangnum nr="879"/>
    <gatha type="1"> Vissajjeti anāpatti, vinassati ca ḍayhati;</gatha>
    <gatha type="last">Acchindane ca vissāse, bhikkhusammutiyāpi vā.</gatha>
    <hangnum nr="880"/>
    <gatha type="1"> Samuṭṭhānādayo  sabbe, kathinena samā matā;</gatha>
    <gatha type="last">Dutiyena, munindena, tena sāsaṅkasammate.</gatha>
    <centered>Sāsaṅkakathā.</centered>
    <hangnum nr="881"/>
    <gatha type="1"> Jānaṃ pariṇataṃ lābhaṃ, bhikkhusaṅghassa yo pana;</gatha>
    <gatha type="last">Attano pariṇāmeyya, tassa nissaggiyaṃ siyā.</gatha>
    <hangnum nr="882"/>
    <gatha type="1"> Sace ‘‘aññassa dehī’’ti, pariṇāmeti bhikkhuno;</gatha>
    <gatha type="last">Suddhikaṃ suddhacittena, pācittiyamudīritaṃ.</gatha>
    <hangnum nr="883"/>
    <gatha type="1"> Cīvaraṃ vā parasseka-mekaṃ vā pana attano;</gatha>
    <gatha type="last">Pariṇāmeyya ce saddhiṃ, dve pācittiyo siyuṃ.</gatha>
    <hangnum nr="884"/>
    <gatha type="1"> Saṅghassa pana yaṃ dinnaṃ, taṃ gahetuṃ na vaṭṭati;</gatha>
    <gatha type="last">Saṅghasseva padātabbo, adentassa parājayo.</gatha>
    <hangnum nr="885"/>
    <gatha type="1"> Cetiyassa ca saṅghassa, puggalassapi vā pana;</gatha>
    <gatha type="last">Aññassa poṇamaññassa, pariṇāmeyya dukkaṭaṃ.</gatha>
    <hangnum nr="886"/>
    <gatha type="1"> Yo panantamaso bhikkhu, sunakhassapi oṇataṃ;</gatha>
    <gatha type="last">Sunakhassa panaññassa, pariṇāmeyya dukkaṭaṃ.</gatha>
    <hangnum nr="887"/>
    <gatha type="1"> Idañhi  tisamuṭṭhānaṃ, kriyaṃ saññāvimokkhakaṃ;</gatha>
    <gatha type="last">Kāyakammaṃ vacīkammaṃ, ticittañca tivedanaṃ.</gatha>
    <centered>Pariṇatakathā.</centered>
    <centered>Pattavaggo tatiyo.</centered>
    <hangnum nr="888"/>
    <gatha type="1"> Tenekavatthuggataraṅgamālaṃ;</gatha>
    <gatha type="2">Sīlantamāpattivipattigāhaṃ;</gatha>
    <gatha type="3">Taranti paññattimahāsamuddaṃ;</gatha>
    <gatha type="last">Vinicchayaṃ ye panimaṃ taranti.</gatha>
    <centered>Iti vinayavinicchaye nissaggiyakathā niṭṭhitā.</centered>
    <title>Pācittiyakathā</title>
    <hangnum nr="889"/>
    <gatha type="1"> Sampajānamusāvāde , pācittiyamudīritaṃ;</gatha>
    <gatha type="last">Davā ravā bhaṇantassa, na dosummattakādino.</gatha>
    <hangnum nr="890"/>
    <gatha type="1"> Aññatthāpattiyo pañca, musāvādassa kāraṇā;</gatha>
    <gatha type="last">Samuṭṭhānādayo sabbe, adinnādānatulyakā.</gatha>
    <centered>Sampajānamusāvādakathā.</centered>
    <hangnum nr="891"/>
    <gatha type="1"> Jātiādīsu vuttesu, dasasvakkosavatthusu;</gatha>
    <gatha type="last">Bhūtena vā abhūtena, yena kenaci vatthunā.</gatha>
    <hangnum nr="892"/>
    <gatha type="1"> Yāya kāyaci bhāsāya, hatthamuddāya vā pana;</gatha>
    <gatha type="last">Pārājikamanāpannaṃ, bhikkhumāpannameva vā.</gatha>
    <hangnum nr="893"/>
    <gatha type="1"> Aññatraññāpadesena, omasantassa bhikkhuno;</gatha>
    <gatha type="last">Tattha pācittiyāpatti, sambuddhena pakāsitā.</gatha>
    <hangnum nr="894"/>
    <gatha type="1"> Tehevaññāpadesena , pāḷimuttapadehipi;</gatha>
    <gatha type="last">Sabbatthānupasampannaṃ, akkosantassa dukkaṭaṃ.</gatha>
    <hangnum nr="895"/>
    <gatha type="1"> Anakkositukāmassa, kevalaṃ davakamyatā;</gatha>
    <gatha type="last">Vadato pana sabbattha, dubbhāsitamudīritaṃ.</gatha>
    <hangnum nr="896"/>
    <gatha type="1"> Paviṭṭhānupasampanna-ṭṭhāne idha ca bhikkhunī;</gatha>
    <gatha type="last">Anāpatti purakkhatvā, atthadhammānusāsaniṃ.</gatha>
    <hangnum nr="897"/>
    <gatha type="1"> Vadato pana bhikkhussa, samuṭṭhānādayo nayā;</gatha>
    <gatha type="last">Anantarasamā vuttā, dukkhā hotettha vedanā.</gatha>
    <centered>Omasavādakathā.</centered>
    <hangnum nr="898"/>
    <gatha type="1"> Āpatti bhikkhupesuññe, duvidhākārato siyā;</gatha>
    <gatha type="last">Attano piyakāmassa, parabhedatthinopi vā.</gatha>
    <hangnum nr="899"/>
    <gatha type="1"> Akkosantassa pariyāya-pāḷimuttanayehi ca;</gatha>
    <gatha type="last">Vacanassupasaṃhāre, hoti āpatti dukkaṭaṃ.</gatha>
    <hangnum nr="900"/>
    <gatha type="1"> Tathā  anupasampanna-akkosaṃ haratopi ca;</gatha>
    <gatha type="last">Ṭhitā anupasampanna-ṭṭhāne idha ca bhikkhunī.</gatha>
    <hangnum nr="901"/>
    <gatha type="1"> Na ceva piyakāmassa, na ca bhedatthinopi vā;</gatha>
    <gatha type="last">Pāpānaṃ garahatthāya, vadantassa ca bhikkhuno.</gatha>
    <hangnum nr="902"/>
    <gatha type="1"> Tathā ummattakādīnaṃ, anāpattīti dīpitā;</gatha>
    <gatha type="last">Samuṭṭhānādayo sabbe, adinnādānasādisā.</gatha>
    <centered>Pesuññakathā.</centered>
    <hangnum nr="903"/>
    <gatha type="1"> Ṭhapetvā bhikkhuniṃ bhikkhuṃ, aññena piṭakattayaṃ;</gatha>
    <gatha type="last">Dhammaṃ saha bhaṇantassa, tassa pācittiyaṃ siyā.</gatha>
    <hangnum nr="904"/>
    <gatha type="1"> Rājovādādayo  vuttā, mahāpaccariyādisu;</gatha>
    <gatha type="last">Anāruḷhesu saṅgītiṃ, āpattijanakāti hi.</gatha>
    <hangnum nr="905"/>
    <gatha type="1"> Dukkaṭaṃ hoti bhikkhusmiṃ, tathā bhikkhuniyāpi ca;</gatha>
    <gatha type="last">Bhikkhussānupasampanna-saññino vimatissa vā.</gatha>
    <hangnum nr="906"/>
    <gatha type="1"> Ekato uddisāpeti, sajjhāyaṃ vā karoti yo;</gatha>
    <gatha type="last">Bhaṇantaṃ paguṇaṃ ganthaṃ, opāteti ca yo pana.</gatha>
    <hangnum nr="907"/>
    <gatha type="1"> Tassa cānupasampanna-santike gaṇhatopi ca;</gatha>
    <gatha type="last">Uddesaṃ tu anāpatti, bhaṇane tena ekato.</gatha>
    <hangnum nr="908"/>
    <gatha type="1"> Vācato ca samuṭṭhāti, vācācittadvayāpi ca;</gatha>
    <gatha type="last">Samuṭṭhānamidaṃ vuttaṃ, padasodhammasaññitaṃ.</gatha>
    <centered>Padasodhammakathā.</centered>
    <hangnum nr="909"/>
    <gatha type="1"> Sabbacchannaparicchanne, nipajjeyya sace pana;</gatha>
    <gatha type="last">Yebhuyyena paricchanne, channe senāsanepi vā.</gatha>
    <hangnum nr="910"/>
    <gatha type="1"> Tissannaṃ pana rattīnaṃ, uddhaṃ yo pana rattiyaṃ;</gatha>
    <gatha type="last">Ṭhapetvā bhikkhuṃ aññena, tassa pācittiyaṃ siyā.</gatha>
    <hangnum nr="911"/>
    <gatha type="1"> Vatthuṃ yaṃ pana niddiṭṭhaṃ, methunassa pahonakaṃ;</gatha>
    <gatha type="last">Āpatyantamaso tena, tiracchānagatenapi.</gatha>
    <hangnum nr="912"/>
    <gatha type="1"> Nipanne  upasampanne, itaro ce nipajjati;</gatha>
    <gatha type="last">Itarasmiṃ nipanne vā, sace bhikkhu nipajjati.</gatha>
    <hangnum nr="913"/>
    <gatha type="1"> Ubhinnaṃ uṭṭhahitvā vā, nipajjanapayogato;</gatha>
    <gatha type="last">Āpattānupasampanna-gaṇanāyapi vā siyā.</gatha>
    <hangnum nr="914"/>
    <gatha type="1"> Sace pidhāya vā gabbhaṃ, nipajjatipidhāya vā;</gatha>
    <gatha type="last">Āpattatthaṅgate sūriye, catutthadivase siyā.</gatha>
    <hangnum nr="915"/>
    <gatha type="1"> Diyaḍḍhahatthubbedhena , pākāracayanādinā;</gatha>
    <gatha type="last">Parikkhittampi taṃ sabbaṃ, parikkhittanti vuccati.</gatha>
    <hangnum nr="916"/>
    <gatha type="1"> Bhikkhussantamaso dussa-kuṭiyaṃ vasatopi ca;</gatha>
    <gatha type="last">Sahaseyyāya āpatti, hotīti paridīpito.</gatha>
    <hangnum nr="917"/>
    <gatha type="1"> Sabbacchannaparicchanna-yebhuyyādippabhedato;</gatha>
    <gatha type="last">Satta pācittiyānettha, daṭṭhabbāni subuddhinā.</gatha>
    <hangnum nr="918"/>
    <gatha type="1"> Aḍḍhacchannaparicchanne, dukkaṭaṃ paridīpitaṃ;</gatha>
    <gatha type="last">Sabbacūḷaparicchanna-channādīhipi pañcadhā.</gatha>
    <hangnum nr="919"/>
    <gatha type="1"> Anāpatti dirattaṃ vā, tirattaṃ vasato saha;</gatha>
    <gatha type="last">Aruṇassa pureyeva, tatiyāya ca rattiyā.</gatha>
    <hangnum nr="920"/>
    <gatha type="1"> Nikkhamitvā vasantassa, puna saddhiñca bhikkhuno;</gatha>
    <gatha type="last">Tathā sabbaparicchanna-sabbacchannādikepi ca.</gatha>
    <hangnum nr="921"/>
    <gatha type="1"> Evaṃ anupasampanne, nipannepi nisīdato;</gatha>
    <gatha type="last">Sesā eḷakalomena, samuṭṭhānādayo samā.</gatha>
    <centered>Sahaseyyakathā.</centered>
    <hangnum nr="922"/>
    <gatha type="1"> Sace tadahujātāya, api yo mānusitthiyā;</gatha>
    <gatha type="last">Sahaseyyaṃ pakappeyya, tassa pācittiyaṃ siyā.</gatha>
    <hangnum nr="923"/>
    <gatha type="1"> Dissamānakarūpāya, yakkhiyā petiyā saha;</gatha>
    <gatha type="last">Rattiyaṃ yo nipajjeyya, deviyā paṇḍakena vā.</gatha>
    <hangnum nr="924"/>
    <gatha type="1"> Methunavatthubhūtāya, tiracchānagatitthiyā;</gatha>
    <gatha type="last">Vatthūnaṃ gaṇanāyassa, hoti āpatti dukkaṭaṃ.</gatha>
    <hangnum nr="925"/>
    <gatha type="1"> Idhekadivaseneva , āpatti paridīpitā;</gatha>
    <gatha type="last">Seso anantare vutta-sadisova vinicchayo.</gatha>
    <centered>Dutiyasahaseyyakathā.</centered>
    <hangnum nr="926"/>
    <gatha type="1"> Uddhaṃ  chappañcavācāhi, viññuṃ purisaviggahaṃ;</gatha>
    <gatha type="last">Vinā dhammaṃ bhaṇantassa, hoti pācitti itthiyā.</gatha>
    <hangnum nr="927"/>
    <gatha type="1"> Gāthāpādo panekova, ekavācāti saññito;</gatha>
    <gatha type="last">Padasodhammaṃ niddiṭṭhaṃ, dhammamaṭṭhakathampi vā.</gatha>
    <hangnum nr="928"/>
    <gatha type="1"> Channaṃ upari vācānaṃ, padādīnaṃ vasā pana;</gatha>
    <gatha type="last">Desentassa siyāpatti, padādigaṇanāya ca.</gatha>
    <hangnum nr="929"/>
    <gatha type="1"> Nimminitvā ṭhitenāpi, saddhiṃ purisaviggahaṃ;</gatha>
    <gatha type="last">Yakkhenapi ca petena, tiracchānagatenapi.</gatha>
    <hangnum nr="930"/>
    <gatha type="1"> Ṭhitassa mātugāmassa, dhammaṃ yo pana bhāsati;</gatha>
    <gatha type="last">Channaṃ upari vācānaṃ, tassa pācittiyaṃ siyā.</gatha>
    <hangnum nr="931"/>
    <gatha type="1"> Purise itthisaññissa, vimatissa ca paṇḍake;</gatha>
    <gatha type="last">Uttari chahi vācāhi, vadato hoti dukkaṭaṃ.</gatha>
    <hangnum nr="932"/>
    <gatha type="1"> Itthirūpaṃ gahetvāna, ṭhitānaṃ bhāsatopi ca;</gatha>
    <gatha type="last">Dukkaṭaṃ yakkhipetīnaṃ, tiracchānagatitthiyā.</gatha>
    <hangnum nr="933"/>
    <gatha type="1"> Purise sati viññusmiṃ, sayaṃ uṭṭhāya vā puna;</gatha>
    <gatha type="last">Desentassa nisīditvā, mātugāmassa vā tathā.</gatha>
    <hangnum nr="934"/>
    <gatha type="1"> Aññissā puna aññissā, itthiyā bhaṇatopi ca;</gatha>
    <gatha type="last">Chahi pañcahi vācāhi, anāpatti pakāsitā.</gatha>
    <hangnum nr="935"/>
    <gatha type="1"> Padasodhammatulyāva, samuṭṭhānādayo matā;</gatha>
    <gatha type="last">Ayameva visesoti, kriyākriyamidaṃ pana.</gatha>
    <centered>Dhammadesanākathā.</centered>
    <hangnum nr="936"/>
    <gatha type="1"> Mahaggataṃ paṇītaṃ vā, ārocentassa bhikkhuno;</gatha>
    <gatha type="last">Ṭhapetvā bhikkhuniṃ bhikkhuṃ, bhūte pācittiyaṃ siyā.</gatha>
    <hangnum nr="937"/>
    <gatha type="1"> No  ce jānāti so vuttaṃ, ārocentassa bhikkhuno;</gatha>
    <gatha type="last">Pariyāyavacane cassa, hoti āpatti dukkaṭaṃ.</gatha>
    <hangnum nr="938"/>
    <gatha type="1"> Anāpatti tathārūpe, kāraṇe sati bhāsato;</gatha>
    <gatha type="last">Sabbassapi ca sīlādiṃ, vadato ādikammino.</gatha>
    <hangnum nr="939"/>
    <gatha type="1"> Ummattakapadaṃ ettha, na vuttaṃ tadasambhavā;</gatha>
    <gatha type="last">Bhūtārocanakaṃ nāma, samuṭṭhānamidaṃ mataṃ.</gatha>
    <hangnum nr="940"/>
    <gatha type="1"> Kāyato vācato kāya-vācato ca tidhā siyā;</gatha>
    <gatha type="last">Kusalābyākateheva, dvicittañca dvivedanaṃ.</gatha>
    <centered>Bhūtārocanakathā.</centered>
    <hangnum nr="941"/>
    <gatha type="1"> Āpattiṃ pana duṭṭhullaṃ, ārocentassa bhikkhuno;</gatha>
    <gatha type="last">Āpattānupasampanne, ṭhapetvā bhikkhusammutiṃ.</gatha>
    <hangnum nr="942"/>
    <gatha type="1"> Saṅghādisesamāpanno, mocetvā asuciṃ ayaṃ;</gatha>
    <gatha type="last">Ghaṭetvā vatthunāpattiṃ, vadantasseva vajjatā.</gatha>
    <hangnum nr="943"/>
    <gatha type="1"> Idha saṅghādisesāva, duṭṭhullāpattiyo matā;</gatha>
    <gatha type="last">Tasmā suddhassa duṭṭhullaṃ, vadaṃ pācittiyaṃ phuse.</gatha>
    <hangnum nr="944"/>
    <gatha type="1"> Aduṭṭhullāya duṭṭhulla-saññino vimatissa vā;</gatha>
    <gatha type="last">Āpattiyopi vā sesā, ārocentassa dukkaṭaṃ.</gatha>
    <hangnum nr="945"/>
    <gatha type="1"> Tathā anupasampanne, duṭṭhullaṃ pañcadhā mataṃ;</gatha>
    <gatha type="last">Ajjhācāramaduṭṭhullaṃ, ārocetuṃ na vaṭṭati.</gatha>
    <hangnum nr="946"/>
    <gatha type="1"> Vatthuṃ vā pana āpattiṃ, ārocentassa kevalaṃ;</gatha>
    <gatha type="last">Anāpattīti ñātabbaṃ, bhikkhusammutiyā tathā.</gatha>
    <hangnum nr="947"/>
    <gatha type="1"> Evamummattakādīnaṃ, samuṭṭhānādayo nayā;</gatha>
    <gatha type="last">Adinnādānatulyāva, vedanā dukkhavedanā.</gatha>
    <centered>Duṭṭhullārocanakathā.</centered>
    <hangnum nr="948"/>
    <gatha type="1"> Khaṇeyya  vā khaṇāpeyya, pathaviṃ yo akappiyaṃ;</gatha>
    <gatha type="last">Bhedāpeyya ca bhindeyya, tassa pācittiyaṃ siyā.</gatha>
    <hangnum nr="949"/>
    <gatha type="1"> Sayameva  khaṇantassa, pathaviṃ pana bhikkhuno;</gatha>
    <gatha type="last">Pahārasmiṃ pahārasmiṃ, pācittiyamudīritaṃ.</gatha>
    <hangnum nr="950"/>
    <gatha type="1"> Āṇāpentassa ekāva, divasaṃ khaṇatopi ca;</gatha>
    <gatha type="last">Punappunāṇāpentassa, vācato vācato siyā.</gatha>
    <hangnum nr="951"/>
    <gatha type="1"> ‘‘Khaṇa pokkharaṇiṃ vāpiṃ, āvāṭaṃ khaṇa kūpakaṃ’’;</gatha>
    <gatha type="last">Iccevaṃ tu vadantassa, koci doso na vijjati.</gatha>
    <hangnum nr="952"/>
    <gatha type="1"> ‘‘Imaṃ khaṇa ca okāsaṃ, idha pokkharaṇiṃ khaṇa;</gatha>
    <gatha type="last">Imasmiṃ khaṇa okāse’’, vattumevaṃ na vaṭṭati.</gatha>
    <hangnum nr="953"/>
    <gatha type="1"> ‘‘Kandaṃ khaṇa kurundaṃ vā, thūṇaṃ khaṇa ca khāṇukaṃ;</gatha>
    <gatha type="last">Mūlaṃ khaṇa ca tālaṃ vā’’, evaṃ vadati vaṭṭati.</gatha>
    <hangnum nr="954"/>
    <gatha type="1"> ‘‘Imaṃ mūlaṃ imaṃ valliṃ, imaṃ tālaṃ imaṃ naḷaṃ;</gatha>
    <gatha type="last">Khaṇā’’ti niyametvāna, vattuṃ pana na vaṭṭati.</gatha>
    <hangnum nr="955"/>
    <gatha type="1"> Ussiñcituṃ sace sakkā, ghaṭehi tanukaddamo;</gatha>
    <gatha type="last">Bhikkhunā apanetabbo, bahalaṃ na ca vaṭṭati.</gatha>
    <hangnum nr="956"/>
    <gatha type="1"> Bhijjitvā nadiyādīnaṃ, patitaṃ toyasantike;</gatha>
    <gatha type="last">Taṭaṃ vaṭṭhaṃ vikopetuṃ, cātumāsampi vaṭṭati.</gatha>
    <hangnum nr="957"/>
    <gatha type="1"> Sace patati toyasmiṃ, deve vuṭṭhepi vaṭṭati;</gatha>
    <gatha type="last">Cātumāsamatikkante, toye devo hi vassati.</gatha>
    <hangnum nr="958"/>
    <gatha type="1"> Pāsāṇapiṭṭhiyaṃ soṇḍiṃ, khaṇanti yadi tattha tu;</gatha>
    <gatha type="last">Rajaṃ patati ce pubbaṃ, pacchā devobhivassati.</gatha>
    <hangnum nr="959"/>
    <gatha type="1"> Sodhetuṃ bhindituṃ anto-cātumāsaṃ tu vaṭṭati;</gatha>
    <gatha type="last">Cātumāsakato uddhaṃ, vikopetuṃ na vaṭṭati.</gatha>
    <hangnum nr="960"/>
    <gatha type="1"> Vārinā  paṭhamaṃ puṇṇe, pacchā patati ce rajaṃ;</gatha>
    <gatha type="last">Taṃ vaṭṭati vikopetuṃ, toye devo hi vassati.</gatha>
    <hangnum nr="961"/>
    <gatha type="1"> Allīyati phusāyante, piṭṭhipāsāṇake rajaṃ;</gatha>
    <gatha type="last">Cātumāsaccaye tampi, vikopetuṃ na vaṭṭati.</gatha>
    <hangnum nr="962"/>
    <gatha type="1"> Sace akatapabbhāre, vammiko pana uṭṭhito;</gatha>
    <gatha type="last">Yathāsukhaṃ vikopeyya, cātumāsaccayepi ca.</gatha>
    <hangnum nr="963"/>
    <gatha type="1"> Abbhokāse  sace vaṭṭho, cātumāsaṃ tu vaṭṭati;</gatha>
    <gatha type="last">Rukkhe upacikādīnaṃ, mattikāyapi so nayo.</gatha>
    <hangnum nr="964"/>
    <gatha type="1"> Mūsikukkara gokaṇṭa-gaṇḍuppādamalesupi;</gatha>
    <gatha type="last">Ayameva nayo vutto, asambaddhesu bhūmiyā.</gatha>
    <hangnum nr="965"/>
    <gatha type="1"> Teheva sadisā honti, kasinaṅgalamattikā;</gatha>
    <gatha type="last">Acchinnā bhūmisambandhā, sā jātapathavī siyā.</gatha>
    <hangnum nr="966"/>
    <gatha type="1"> Senāsanampi acchannaṃ, vinaṭṭhachadanampi vā;</gatha>
    <gatha type="last">Cātumāsakato uddhaṃ, ovaṭṭhaṃ na vikopaye.</gatha>
    <hangnum nr="967"/>
    <gatha type="1"> Tato ‘‘gopānasiṃ bhittiṃ, thambhaṃ vā padarattharaṃ;</gatha>
    <gatha type="last">Gaṇhissāmī’’ti saññāya, gahetuṃ pana vaṭṭati.</gatha>
    <hangnum nr="968"/>
    <gatha type="1"> Gaṇhantassiṭṭhakādīni, sace patati mattikā;</gatha>
    <gatha type="last">Anāpatti siyāpatti, mattikaṃ yadi gaṇhati.</gatha>
    <hangnum nr="969"/>
    <gatha type="1"> Atinto mattikāpuñjo, antogehe sace siyā;</gatha>
    <gatha type="last">Anovaṭṭho ca bhikkhūnaṃ, sabbadā hoti kappiyo.</gatha>
    <hangnum nr="970"/>
    <gatha type="1"> Vuṭṭhe puna ca gehasmiṃ, gehaṃ chādenti taṃ sace;</gatha>
    <gatha type="last">Cātumāsaccaye sabbo, tinto hoti akappiyo.</gatha>
    <hangnum nr="971"/>
    <gatha type="1"> Yattakaṃ tattha tintaṃ tu, tattakaṃ hotyakappiyaṃ;</gatha>
    <gatha type="last">Atintaṃ tattha yaṃ yaṃ tu, taṃ taṃ hoti hi kappiyaṃ.</gatha>
    <hangnum nr="972"/>
    <gatha type="1"> Temito  vārinā so ce, ekābaddhova bhūmiyā;</gatha>
    <gatha type="last">Pathavī ceva sā jātā, na vaṭṭati tato paraṃ.</gatha>
    <hangnum nr="973"/>
    <gatha type="1"> Abbhokāse ca pākāro, ovaṭṭho mattikāmayo;</gatha>
    <gatha type="last">Cātumāsaccaye ‘‘jātā, pathavī’’ti pavuccati.</gatha>
    <hangnum nr="974"/>
    <gatha type="1"> Tattha laggaṃ rajaṃ saṇhaṃ, aghaṃsantova mattaso;</gatha>
    <gatha type="last">Chupitvā allahatthena, sace gaṇhāti vaṭṭati.</gatha>
    <hangnum nr="975"/>
    <gatha type="1"> Sace iṭṭhakapākāro, yebhuyyakathale pana;</gatha>
    <gatha type="last">Ṭhāne tiṭṭhati so tasmā, vikopeyya yathāsukhaṃ.</gatha>
    <hangnum nr="976"/>
    <gatha type="1"> Abbhokāse ṭhitaṃ thambhaṃ, cāletvā panito cito;</gatha>
    <gatha type="last">Pathaviṃ tu vikopetvā, gahetuṃ na ca vaṭṭati.</gatha>
    <hangnum nr="977"/>
    <gatha type="1"> Aññampi  sukkharukkhaṃ vā, khāṇukaṃ vāpi gaṇhato;</gatha>
    <gatha type="last">Ayameva nayo doso, ujumuddharato na ca.</gatha>
    <hangnum nr="978"/>
    <gatha type="1"> Pāsāṇaṃ yadi vā rukkhaṃ, uccāletvā pavaṭṭati;</gatha>
    <gatha type="last">Na doso suddhacittassa, sace pathavi bhijjati.</gatha>
    <hangnum nr="979"/>
    <gatha type="1"> Phālentānampi dārūni, sākhādīni ca kaḍḍhato;</gatha>
    <gatha type="last">Ayameva nayo vutto, bhūmiyaṃ suddhacetaso.</gatha>
    <hangnum nr="980"/>
    <gatha type="1"> Kaṇṭakaṃ sūcimaṭṭhiṃ vā, khilaṃ vā bhūmiyaṃ pana;</gatha>
    <gatha type="last">Ākoṭetuṃ pavesetuṃ, bhikkhuno na ca vaṭṭati.</gatha>
    <hangnum nr="981"/>
    <gatha type="1"> ‘‘Ahaṃ passāvadhārāya, bhindissāmī’’ti mediniṃ;</gatha>
    <gatha type="last">Bhikkhussa pana passāva-mevaṃ kātuṃ na vaṭṭati.</gatha>
    <hangnum nr="982"/>
    <gatha type="1"> Anāpatti karontassa, sace bhijjati medinī;</gatha>
    <gatha type="last">Samajjato samaṃ kātuṃ, ghaṃsituṃ na ca vaṭṭati.</gatha>
    <hangnum nr="983"/>
    <gatha type="1"> Pādaṅguṭṭhena vā bhūmiṃ, likhitumpi na vaṭṭati;</gatha>
    <gatha type="last">Bhindantena ca pādehi, tathā caṅkamitumpi vā.</gatha>
    <hangnum nr="984"/>
    <gatha type="1"> Pathaviṃ allahatthena, chupitvā sukhumaṃ rajaṃ;</gatha>
    <gatha type="last">Aghaṃsanto gahetvā ce, hatthaṃ dhovati vaṭṭati.</gatha>
    <hangnum nr="985"/>
    <gatha type="1"> Sayaṃ  dahati ce bhūmiṃ, dahāpeti parehi vā;</gatha>
    <gatha type="last">Āpattantamaso pattaṃ, dahantassāpi bhikkhuno.</gatha>
    <hangnum nr="986"/>
    <gatha type="1"> Ṭhānesu yattakesvaggiṃ, deti dāpeti vā pana;</gatha>
    <gatha type="last">Tattakāneva bhikkhussa, honti pācittiyānipi.</gatha>
    <hangnum nr="987"/>
    <gatha type="1"> Ṭhapetuṃ bhikkhuno aggiṃ, bhūmiyaṃ na ca vaṭṭati;</gatha>
    <gatha type="last">Kapāle pattapacane, ṭhapetuṃ pana vaṭṭati.</gatha>
    <hangnum nr="988"/>
    <gatha type="1"> Aggiṃ upari dārūnaṃ, ṭhapetuṃ na ca vaṭṭati;</gatha>
    <gatha type="last">Dahanto tāni gantvā so, bhūmiṃ dahati ce pana.</gatha>
    <hangnum nr="989"/>
    <gatha type="1"> Eseva ca nayo vutto, iṭṭhakāvāsakādisu;</gatha>
    <gatha type="last">Ṭhapetuṃ iṭṭhakādīnaṃ, matthakesveva vaṭṭati.</gatha>
    <hangnum nr="990"/>
    <gatha type="1"> Kasmā panāti ce? Tesa-manupādānabhāvato;</gatha>
    <gatha type="last">Khāṇuke sukkharukkhe vā, aggiṃ dātuṃ na vaṭṭati.</gatha>
    <hangnum nr="991"/>
    <gatha type="1"> Anāpatti  tiṇukkaṃ tu, gahetvā pana gacchato;</gatha>
    <gatha type="last">Ḍayhamāne tu hatthasmiṃ, sace pāteti bhūmiyaṃ.</gatha>
    <hangnum nr="992"/>
    <gatha type="1"> Puna taṃ patitaṭṭhāne, datvā tassa panindhanaṃ;</gatha>
    <gatha type="last">Aggiṃ vaṭṭati kātunti, mahāpaccariyaṃ rutaṃ.</gatha>
    <hangnum nr="993"/>
    <gatha type="1"> Tassāpathaviyaṃyeva, pathavīti ca saññino;</gatha>
    <gatha type="last">Vimatissubhayatthāpi, dukkaṭaṃ pariyāputaṃ.</gatha>
    <hangnum nr="994"/>
    <gatha type="1"> Anāpatti ‘‘imaṃ jāna, imamāhara dehi’’ti;</gatha>
    <gatha type="last">Vadantassa, sacittañca, tisamuṭṭhānameva ca.</gatha>
    <centered>Pathavīkhaṇanakathā.</centered>
    <centered>Musāvādavaggo paṭhamo.</centered>
    <hangnum nr="995"/>
    <gatha type="1"> Bhavantassa  ca bhūtassa, bhūtagāmassa bhikkhuno;</gatha>
    <gatha type="last">Pātabyatānimittaṃ tu, pācittiyamudīritaṃ.</gatha>
    <hangnum nr="996"/>
    <gatha type="1"> Udakaṭṭho thalaṭṭhoti, duvidho hoti so pana;</gatha>
    <gatha type="last">Tilabījādiko tattha, sapaṇṇopi apaṇṇako.</gatha>
    <hangnum nr="997"/>
    <gatha type="1"> Udakaṭṭhoti viññeyyo, sabbo sevālajātiko;</gatha>
    <gatha type="last">Vikopentassa taṃ sabbaṃ, tassa pācittiyaṃ siyā.</gatha>
    <hangnum nr="998"/>
    <gatha type="1"> Viyūhitvā tu hatthena, nhāyituṃ pana vaṭṭati;</gatha>
    <gatha type="last">Hoti tassa ca sabbampi, ṭhānañhi sakalaṃ jalaṃ.</gatha>
    <hangnum nr="999"/>
    <gatha type="1"> Udakena vinā cecca, taṃ panuddharituṃ jalā;</gatha>
    <gatha type="last">Na ca vaṭṭati bhikkhussa, ṭhānasaṅkamanañhi taṃ.</gatha>
    <hangnum nr="1000"/>
    <gatha type="1"> Udakenukkhipitvā taṃ, pakkhipantassa vārisu;</gatha>
    <gatha type="last">Vaṭṭatīti ca niddiṭṭhaṃ, sabbaaṭṭhakathāsupi.</gatha>
    <hangnum nr="1001"/>
    <gatha type="1"> Jale vallitiṇādīni, uddharantassa toyato;</gatha>
    <gatha type="last">Vikopentassa vā tattha, hoti pācitti bhikkhuno.</gatha>
    <hangnum nr="1002"/>
    <gatha type="1"> Parehuppāṭitānettha, vikopentassa dukkaṭaṃ;</gatha>
    <gatha type="last">Gacchanti hi yato tāni, bījagāmena saṅgahaṃ.</gatha>
    <hangnum nr="1003"/>
    <gatha type="1"> Thalaṭṭhe  chinnarukkhānaṃ, ṭhito haritakhāṇuko;</gatha>
    <gatha type="last">Uddhaṃ vaḍḍhanako tassa, bhūtagāmena saṅgaho.</gatha>
    <hangnum nr="1004"/>
    <gatha type="1"> Nāḷikerādikānampi, khāṇu uddhaṃ na vaḍḍhati;</gatha>
    <gatha type="last">Tasmā tassa kato hoti, bījagāmena saṅgaho.</gatha>
    <hangnum nr="1005"/>
    <gatha type="1"> Tathā kadaliyā khāṇu, phalitāya pakāsito;</gatha>
    <gatha type="last">Aphalitāya yo khāṇu, bhūtagāmena so mato.</gatha>
    <hangnum nr="1006"/>
    <gatha type="1"> Phalitā kadalī yāva, nīlapaṇṇā ca tāva sā;</gatha>
    <gatha type="last">Naḷaveḷutiṇādīna-mayameva vinicchayo.</gatha>
    <hangnum nr="1007"/>
    <gatha type="1"> Aggato  pana paṭṭhāya, yadāyaṃ veḷu sussati;</gatha>
    <gatha type="last">Tadā saṅgahito hoti, bījagāmena nāmaso.</gatha>
    <hangnum nr="1008"/>
    <gatha type="1"> Indasālādirukkhānaṃ, bījagāmena saṅgaho;</gatha>
    <gatha type="last">Chinditvā ṭhapitānaṃ tu, viññeyyo vinayaññunā.</gatha>
    <hangnum nr="1009"/>
    <gatha type="1"> Maṇḍapādīnamatthāya, nikkhaṇanti ca te sace;</gatha>
    <gatha type="last">Niggate mūlapaṇṇasmiṃ, bhūtagāmena saṅgaho.</gatha>
    <hangnum nr="1010"/>
    <gatha type="1"> Mūlamattepi vā yesaṃ, paṇṇamattepi vā pana;</gatha>
    <gatha type="last">Niggatepi kato tesaṃ, bījagāmena saṅgaho.</gatha>
    <hangnum nr="1011"/>
    <gatha type="1"> Sakandā pana tālaṭṭhi, bījagāmoti vuccati;</gatha>
    <gatha type="last">Pattavaṭṭi yadā nīlā, niggacchati tadā na ca.</gatha>
    <hangnum nr="1012"/>
    <gatha type="1"> Nāḷikeratacaṃ bhitvā, dantasūcīva aṅkuro;</gatha>
    <gatha type="last">Niggacchati tadā sopi, bījagāmoti vuccati.</gatha>
    <hangnum nr="1013"/>
    <gatha type="1"> Migasiṅgasamānāya, satiyā pattavaṭṭiyā;</gatha>
    <gatha type="last">Aniggatepi mūlasmiṃ, bhūtagāmoti vuccati.</gatha>
    <hangnum nr="1014"/>
    <gatha type="1"> Na honti haritā yāva, vīhiādīnamaṅkurā;</gatha>
    <gatha type="last">Niggatesupi paṇṇesu, bījagāmena saṅgaho.</gatha>
    <centered>Cattāro bhāṇavārā niṭṭhitā.</centered>
    <hangnum nr="1015"/>
    <gatha type="1"> Ambajambuṭṭhikādīna-meseva ca vinicchayo;</gatha>
    <gatha type="last">Vandākā vāpi aññaṃ vā, rukkhe jāyati yaṃ pana.</gatha>
    <hangnum nr="1016"/>
    <gatha type="1"> Rukkhovassa  siyā ṭhānaṃ, vikopetuṃ na vaṭṭati;</gatha>
    <gatha type="last">Amūlavalliādīna-mayameva vinicchayo.</gatha>
    <hangnum nr="1017"/>
    <gatha type="1"> Pākārādīsu sevālo, aggabījanti vuccati;</gatha>
    <gatha type="last">Yāva dve tīṇi pattāni, na sañjāyanti tāva so.</gatha>
    <hangnum nr="1018"/>
    <gatha type="1"> Pattesu pana jātesu, vatthu pācittiyassa so;</gatha>
    <gatha type="last">Ghaṃsitvā pana taṃ tasmā, apanetuṃ na vaṭṭati.</gatha>
    <hangnum nr="1019"/>
    <gatha type="1"> Sevāle  bahi pānīya-ghaṭādīnaṃ tu dukkaṭaṃ;</gatha>
    <gatha type="last">Abbohārova so anto, pūvādīsupi kaṇṇakaṃ.</gatha>
    <hangnum nr="1020"/>
    <gatha type="1"> Pāsāṇadaddusevāla-seleyyappabhutīni ca;</gatha>
    <gatha type="last">Honti dukkaṭavatthūni, apattānīti niddise.</gatha>
    <hangnum nr="1021"/>
    <gatha type="1"> Pupphitaṃ tu ahicchattaṃ, abbohārikataṃ gataṃ;</gatha>
    <gatha type="last">Sace taṃ makuḷaṃ hoti, hoti dukkaṭavatthukaṃ.</gatha>
    <hangnum nr="1022"/>
    <gatha type="1"> Rukkhe tacaṃ vikopetvā, tathā pappaṭikampi ca;</gatha>
    <gatha type="last">Niyyāsampi panallasmiṃ, gahetuṃ na ca vaṭṭati.</gatha>
    <hangnum nr="1023"/>
    <gatha type="1"> Nuhiādīsu rukkhesu, tālapaṇṇādikesu vā;</gatha>
    <gatha type="last">Likhato tatthajātesu, pācittiyamudīraye.</gatha>
    <hangnum nr="1024"/>
    <gatha type="1"> Pupphaṃ paṇḍupalāsaṃ vā, phalaṃ vā pakkameva vā;</gatha>
    <gatha type="last">Pātentassa ca cāletvā, pācittiyamudīritaṃ.</gatha>
    <hangnum nr="1025"/>
    <gatha type="1"> Nāmetvā phaliniṃ sākhaṃ, dātuṃ vaṭṭati gaṇhato;</gatha>
    <gatha type="last">Sayaṃ khāditukāmo ce, dātumevaṃ na vaṭṭati.</gatha>
    <hangnum nr="1026"/>
    <gatha type="1"> Ukkhipitvā paraṃ kañci, gāhāpetumpi vaṭṭati;</gatha>
    <gatha type="last">Pupphāni ocinantesu, ayameva vinicchayo.</gatha>
    <hangnum nr="1027"/>
    <gatha type="1"> Yesaṃ ruhati rukkhānaṃ, sākhā tesampi sākhinaṃ;</gatha>
    <gatha type="last">Kappiyaṃ tamakāretvā, vikopentassa dukkaṭaṃ.</gatha>
    <hangnum nr="1028"/>
    <gatha type="1"> Ayameva nayo alla-siṅgiverādikesupi;</gatha>
    <gatha type="last">Dukkaṭaṃ bījagāmesu, niddiṭṭhattā mahesinā.</gatha>
    <hangnum nr="1029"/>
    <gatha type="1"> ‘‘Rukkhaṃ chinda lataṃ chinda, kandaṃ mūlampi uddhara;</gatha>
    <gatha type="last">Uppāṭehī’’ti vattumpi, vaṭṭatevāniyāmato.</gatha>
    <hangnum nr="1030"/>
    <gatha type="1"> ‘‘Ambaṃ  jambumpi nimbaṃ vā, chinda bhinduddharā’’ti vā;</gatha>
    <gatha type="last">Gahetvā pana nāmampi, vaṭṭatevāniyāmato.</gatha>
    <hangnum nr="1031"/>
    <gatha type="1"> ‘‘Imaṃ  rukkhaṃ imaṃ valliṃ, imaṃ challiṃ imaṃ lataṃ;</gatha>
    <gatha type="last">Chinda bhindā’’ti vā vattuṃ, niyametvā na vaṭṭati.</gatha>
    <hangnum nr="1032"/>
    <gatha type="1"> Pūretvā ucchukhaṇḍānaṃ, pacchiyo āharanti ce;</gatha>
    <gatha type="last">Sabbameva kataṃ hoti, ekasmiṃ kappiye kate.</gatha>
    <hangnum nr="1033"/>
    <gatha type="1"> Ekato pana baddhāni, ucchudārūni honti ce;</gatha>
    <gatha type="last">Kappiyaṃ karonto pana, dāruṃ vijjhati vaṭṭati.</gatha>
    <hangnum nr="1034"/>
    <gatha type="1"> Valliyā rajjuyā vāpi, yāya baddhāni tāni hi;</gatha>
    <gatha type="last">Bhājanena samānattā, taṃ vijjhati na vaṭṭati.</gatha>
    <hangnum nr="1035"/>
    <gatha type="1"> Bhattaṃ maricapakkehi, missetvā āharanti ce;</gatha>
    <gatha type="last">Ekasitthepi bhattassa, sace vijjhati vaṭṭati.</gatha>
    <hangnum nr="1036"/>
    <gatha type="1"> Ayameva nayo vutto, tilataṇḍulakādisu;</gatha>
    <gatha type="last">Ekābaddhe kapitthepi, kaṭāhe kappiyaṃ kare.</gatha>
    <hangnum nr="1037"/>
    <gatha type="1"> Kaṭāhaṃ yadi muñcitvā, anto carati miñjakaṃ;</gatha>
    <gatha type="last">Bhindāpetvā kapitthaṃ taṃ, kāretabbaṃ tu kappiyaṃ.</gatha>
    <hangnum nr="1038"/>
    <gatha type="1"> Abhūtagāmabījesu, bhūtagāmādisaññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1039"/>
    <gatha type="1"> Atathāsaññino tattha, asañciccāsatissa ca;</gatha>
    <gatha type="last">Ummattakādikānañca, anāpatti pakāsitā.</gatha>
    <hangnum nr="1040"/>
    <gatha type="1"> Idañca tisamuṭṭhānaṃ, kriyaṃ saññāvimokkhakaṃ;</gatha>
    <gatha type="last">Kāyakammaṃ vacīkammaṃ, ticittañca tivedanaṃ.</gatha>
    <centered>Bhūtagāmakathā.</centered>
    <hangnum nr="1041"/>
    <gatha type="1"> Kate saṅghena kammasmiṃ, aññavādavihesake;</gatha>
    <gatha type="last">Tathā puna karontassa, hoti pācittiyadvayaṃ.</gatha>
    <hangnum nr="1042"/>
    <gatha type="1"> Tikapācittiyaṃ  dhamme, adhamme tikadukkaṭaṃ;</gatha>
    <gatha type="last">Kamme aropite cevaṃ, vadantassa ca dukkaṭaṃ.</gatha>
    <hangnum nr="1043"/>
    <gatha type="1"> Āpattiṃ  vāpi āpannaṃ, ajānantassa, ‘‘bhaṇḍanaṃ;</gatha>
    <gatha type="last">Bhavissatī’’ti saññissa, gilānassa na dosatā.</gatha>
    <hangnum nr="1044"/>
    <gatha type="1"> Adinnādānatulyāva, samuṭṭhānādayo nayā;</gatha>
    <gatha type="last">Kriyākriyamidaṃ vuttaṃ, vedanā dukkhavedanā.</gatha>
    <centered>Aññavādakathā.</centered>
    <hangnum nr="1045"/>
    <gatha type="1"> Ayasaṃ kattukāmova, sammatassa hi bhikkhuno;</gatha>
    <gatha type="last">Vadanto upasampanne, ujjhāpeti ca khīyati.</gatha>
    <hangnum nr="1046"/>
    <gatha type="1"> Tasmiṃ vatthudvaye tassa, hoti pācittiyadvayaṃ;</gatha>
    <gatha type="last">Tikapācittiyaṃ dhamme, adhamme tikadukkaṭaṃ.</gatha>
    <hangnum nr="1047"/>
    <gatha type="1"> Avaṇṇaṃnupasampanna-santike pana bhikkhuno;</gatha>
    <gatha type="last">Asammatassa bhikkhussa, bhāsato yassa kassaci.</gatha>
    <hangnum nr="1048"/>
    <gatha type="1"> Sāmaṇerassa vā vaṇṇaṃ, sammatāsammatassapi;</gatha>
    <gatha type="last">Vadato dukkaṭaṃ hoti, yassa kassaci santike.</gatha>
    <hangnum nr="1049"/>
    <gatha type="1"> Chandādīnaṃ vaseneva, karontaṃ bhaṇato pana;</gatha>
    <gatha type="last">Anāpatti kriyāsesa-manantarasamaṃ mataṃ.</gatha>
    <centered>Ujjhāpanakathā.</centered>
    <hangnum nr="1050"/>
    <gatha type="1"> Ajjhokāse tu mañcādiṃ, attano vā parassa vā;</gatha>
    <gatha type="last">Atthāya santharāpetvā, santharitvāpi vā pana.</gatha>
    <hangnum nr="1051"/>
    <gatha type="1"> Nevuddhareyya saṅghassa, uddharāpeyya vā na taṃ;</gatha>
    <gatha type="last">Pakkamanto sace tassa, hoti pācitti bhikkhuno.</gatha>
    <hangnum nr="1052"/>
    <gatha type="1"> Vassike  caturo māse, sace devo na vassati;</gatha>
    <gatha type="last">Ajjhokāse tathā cāpi, ṭhapetuṃ na ca vaṭṭati.</gatha>
    <hangnum nr="1053"/>
    <gatha type="1"> Yattha vassati hemante, cattāro aparepi ca;</gatha>
    <gatha type="last">Ṭhapetuṃ tattha mañcādiṃ, aṭṭha māse na vaṭṭati.</gatha>
    <hangnum nr="1054"/>
    <gatha type="1"> Kākādīnaṃ nivāsasmiṃ, rukkhamūle kadācipi;</gatha>
    <gatha type="last">Mañcādiṃ pana saṅghassa, ṭhapetuṃ na ca vaṭṭati.</gatha>
    <hangnum nr="1055"/>
    <gatha type="1"> Aññassatthāya  yaṃ kiñci, santhataṃ yadi saṅghikaṃ;</gatha>
    <gatha type="last">Yattha katthaci vā ṭhāne, yena kenaci bhikkhunā.</gatha>
    <hangnum nr="1056"/>
    <gatha type="1"> Yāva so na nisīdeyya, ‘‘gacchā’’ti na vadeyya vā;</gatha>
    <gatha type="last">Tāva santhārakasseva, bhāro tanti pavuccati.</gatha>
    <hangnum nr="1057"/>
    <gatha type="1"> Sace taṃ sāmaṇerena, santharāpeti santhataṃ;</gatha>
    <gatha type="last">Santharāpitabhikkhussa, palibodhoti dīpito.</gatha>
    <hangnum nr="1058"/>
    <gatha type="1"> Santhataṃ bhikkhunā taṃ ce, bhāro tasseva tāva taṃ;</gatha>
    <gatha type="last">Yāva āṇāpako tattha, āgantvā na nisīdati.</gatha>
    <hangnum nr="1059"/>
    <gatha type="1"> Bhikkhuṃ vā sāmaṇeraṃ vā, ārāmikamupāsakaṃ;</gatha>
    <gatha type="last">Anāpucchā niyyātetvā, saṅghikaṃ sayanāsanaṃ.</gatha>
    <hangnum nr="1060"/>
    <gatha type="1"> Leḍḍuppātamatikkamma, gacchato paṭhame pade;</gatha>
    <gatha type="last">Dukkaṭaṃ, dutiye vāre, pācittiyamudīritaṃ.</gatha>
    <hangnum nr="1061"/>
    <gatha type="1"> Ṭhatvā bhojanasālāyaṃ, vatvā yo sāmaṇerakaṃ;</gatha>
    <gatha type="last">Asukasmiṃ divāṭṭhāne, paññāpehīti mañcakaṃ.</gatha>
    <hangnum nr="1062"/>
    <gatha type="1"> Nikkhamitvā sace tasmā, ṭhānā aññattha gacchati;</gatha>
    <gatha type="last">Pāduddhārena so bhikkhu, kāretabboti dīpito.</gatha>
    <hangnum nr="1063"/>
    <gatha type="1"> Tikapācittiyaṃ vuttaṃ, tikātītena satthunā;</gatha>
    <gatha type="last">Tathā puggalike tena, dīpitaṃ tikadukkaṭaṃ.</gatha>
    <hangnum nr="1064"/>
    <gatha type="1"> Cimiliṃ taṭṭikaṃ cammaṃ, phalakaṃ pādapuñchaniṃ;</gatha>
    <gatha type="last">Bhūmattharaṇakaṃ vāpi, uttarattharaṇampi vā.</gatha>
    <hangnum nr="1065"/>
    <gatha type="1"> Dārumattikabhaṇḍāni , pattādhārakameva vā;</gatha>
    <gatha type="last">Abbhokāse ṭhapetvā taṃ, gacchato hoti dukkaṭaṃ.</gatha>
    <hangnum nr="1066"/>
    <gatha type="1"> Sace āraññakenāpi, anovasse ca no sati;</gatha>
    <gatha type="last">Laggetvā pana rukkhasmiṃ, gantabbaṃ tu yathāsukhaṃ.</gatha>
    <hangnum nr="1067"/>
    <gatha type="1"> Yathā upacikādīhi, na khajjati na lujjati;</gatha>
    <gatha type="last">Tathā katvāpi taṃ sabbaṃ, gantuṃ pana ca vaṭṭati.</gatha>
    <hangnum nr="1068"/>
    <gatha type="1"> Anāpattuddharāpetvā, āpucchitvāpi gacchato;</gatha>
    <gatha type="last">Attano santake ruddhe, āpadāsupi bhikkhuno.</gatha>
    <hangnum nr="1069"/>
    <gatha type="1"> Samuṭṭhānādayo  sabbe, kathinena samā matā;</gatha>
    <gatha type="last">Kriyākriyamidaṃ vutta-mayameva visesatā.</gatha>
    <centered>Paṭhamasenāsanakathā.</centered>
    <hangnum nr="1070"/>
    <gatha type="1"> Bhisicimilikā bhūma-ttharaṇaṃ uttarattharaṃ;</gatha>
    <gatha type="last">Taṭṭikā cammakhaṇḍo ca, paccattharanisīdanaṃ.</gatha>
    <hangnum nr="1071"/>
    <gatha type="1"> Santhāro tiṇapaṇṇānaṃ, seyyā dasavidhā siyā;</gatha>
    <gatha type="last">Sabbacchannaparicchanne, vihāre bhikkhu yo pana.</gatha>
    <hangnum nr="1072"/>
    <gatha type="1"> Etaṃ dasavidhaṃ seyyaṃ, santharitvāpi vā sayaṃ;</gatha>
    <gatha type="last">Anuddharitvānāpucchā, atikkamati taṃ sace.</gatha>
    <hangnum nr="1073"/>
    <gatha type="1"> Ārāmassūpacāraṃ vā, parikkhepaṃ panassa vā;</gatha>
    <gatha type="last">Paṭhame dukkaṭaṃ pāde, pācitti dutiye siyā.</gatha>
    <hangnum nr="1074"/>
    <gatha type="1"> Senāsanassa seyyāya, ubhayesaṃ vināsato;</gatha>
    <gatha type="last">Gacchato santharitvanto-gabbhe pācitti vaṇṇitā.</gatha>
    <hangnum nr="1075"/>
    <gatha type="1"> Upacāre vihārassa, dukkaṭaṃ maṇḍapādike;</gatha>
    <gatha type="last">Gacchato santharitvā vā, seyyāmattaṃ vināsato.</gatha>
    <hangnum nr="1076"/>
    <gatha type="1"> Tikapācittiyaṃ  vuttaṃ, saṅghike dasavatthuke;</gatha>
    <gatha type="last">Tathā puggalike tassa, dīpitaṃ tikadukkaṭaṃ.</gatha>
    <hangnum nr="1077"/>
    <gatha type="1"> Anāpattuddharitvā vā, āpucchaṃ vāpi gacchato;</gatha>
    <gatha type="last">Palibuddhepi vāññena, attano santakepi vā.</gatha>
    <hangnum nr="1078"/>
    <gatha type="1"> Sāpekkhova ca gantvā taṃ, tattha ṭhatvāpi pucchati;</gatha>
    <gatha type="last">Samuṭṭhānādayo sabbe, anantarasamā matā.</gatha>
    <centered>Dutiyasenāsanakathā.</centered>
    <hangnum nr="1079"/>
    <gatha type="1"> Yo pubbupagataṃ bhikkhuṃ, jānaṃ anupakhajja ca;</gatha>
    <gatha type="last">Kappeyya saṅghikāvāse, seyyaṃ pācittiyassa ce.</gatha>
    <hangnum nr="1080"/>
    <gatha type="1"> Pādadhovanapāsāṇā, pavisantassa bhikkhuno;</gatha>
    <gatha type="last">Yāva taṃ mañcapīṭhaṃ vā, nikkhamantassa vā pana.</gatha>
    <hangnum nr="1081"/>
    <gatha type="1"> Mañcapīṭhakato  yāva, passāvaṭṭhānameva tu;</gatha>
    <gatha type="last">Etthantare idaṃ ṭhānaṃ, upacāroti vuccati.</gatha>
    <hangnum nr="1082"/>
    <gatha type="1"> Tattha bādhetukāmassa, upacāre tu bhikkhuno;</gatha>
    <gatha type="last">Dasasvaññataraṃ seyyaṃ, santharantassa dukkaṭaṃ.</gatha>
    <hangnum nr="1083"/>
    <gatha type="1"> Nisīdantassa vā tattha, nipajjantassa vā pana;</gatha>
    <gatha type="last">Tathā dvepi karontassa, hoti pācittiyadvayaṃ.</gatha>
    <hangnum nr="1084"/>
    <gatha type="1"> Punappunaṃ karontassa, payogagaṇanāvasā;</gatha>
    <gatha type="last">Tikapācittiyaṃ vuttaṃ, puggale tikadukkaṭaṃ.</gatha>
    <hangnum nr="1085"/>
    <gatha type="1"> Vuttūpacāraṃ muñcitvā, seyyaṃ santharatopi vā;</gatha>
    <gatha type="last">Vihārassūpacāre vā, ajjhokāsepi vā pana.</gatha>
    <hangnum nr="1086"/>
    <gatha type="1"> Santharāpayato vāpi, tattha tassa nisīdato;</gatha>
    <gatha type="last">Sabbattha dukkaṭaṃ vuttaṃ, nivāso ca nivārito.</gatha>
    <hangnum nr="1087"/>
    <gatha type="1"> Anāpatti  gilānassa, sītāduppīḷitassa vā;</gatha>
    <gatha type="last">Āpadāsupi bhikkhussa, tathā ummattakādino.</gatha>
    <hangnum nr="1088"/>
    <gatha type="1"> Samuṭṭhānādayo sabbe, paṭhamantimavatthunā;</gatha>
    <gatha type="last">Sadisāti ca viññeyyā, hotīdaṃ dukkhavedanaṃ.</gatha>
    <centered>Anupakhajjakathā.</centered>
    <hangnum nr="1089"/>
    <gatha type="1"> Vihārā saṅghikā bhikkhuṃ, nikkaḍḍheyya sace pana;</gatha>
    <gatha type="last">Nikkaḍḍhāpeyya vā kuddho, tassa pācittiyaṃ siyā.</gatha>
    <hangnum nr="1090"/>
    <gatha type="1"> Bahubhūmāpi pāsādā, payogenekakena yo;</gatha>
    <gatha type="last">Nikkaḍḍheti sace tassa, ekā pācitti dīpitā.</gatha>
    <hangnum nr="1091"/>
    <gatha type="1"> Ṭhapetvā ca ṭhapetvā ca, nikkaḍḍhantassa antarā;</gatha>
    <gatha type="last">Dvārānaṃ gaṇanāyassa, honti pācittiyo pana.</gatha>
    <hangnum nr="1092"/>
    <gatha type="1"> ‘‘Nikkhamā’’ti vadantassa, vācāyapi ayaṃ nayo;</gatha>
    <gatha type="last">Āṇattiyā khaṇeyeva, āṇāpentassa dukkaṭaṃ.</gatha>
    <hangnum nr="1093"/>
    <gatha type="1"> Sace so sakimāṇatto, dvārepi bahuke pana;</gatha>
    <gatha type="last">Atikkāmeti ekāva, bahukāni bahūni ce.</gatha>
    <hangnum nr="1094"/>
    <gatha type="1"> Tassūpaṭṭhānasālādi-vihārassūpacārato ;</gatha>
    <gatha type="last">Kāyenapi ca vācāya, tathā nikkaḍḍhanepi ca.</gatha>
    <hangnum nr="1095"/>
    <gatha type="1"> Vihārassūpacārā vā, vihārā vāpi cetaraṃ;</gatha>
    <gatha type="last">Nikkaḍḍhantassa sabbesaṃ, parikkhārampi dukkaṭaṃ.</gatha>
    <hangnum nr="1096"/>
    <gatha type="1"> Asambaddhesu bhikkhussa, parikkhāresu paṇḍito;</gatha>
    <gatha type="last">Vatthūnaṃ gaṇanāyassa, dukkaṭaṃ paridīpaye.</gatha>
    <hangnum nr="1097"/>
    <gatha type="1"> Antevāsimalajjiṃ vā, tathā saddhivihārikaṃ;</gatha>
    <gatha type="last">Nikkaḍḍhantassa ummattaṃ, sayaṃ ummattakassa ca.</gatha>
    <hangnum nr="1098"/>
    <gatha type="1"> Attano  vasanaṭṭhānā, tathā vissāsikassa vā;</gatha>
    <gatha type="last">Parikkhārañca vā tesaṃ, anāpatti pakāsitā.</gatha>
    <hangnum nr="1099"/>
    <gatha type="1"> Saṅghārāmāpi sabbasmā, tathā kalahakārakaṃ;</gatha>
    <gatha type="last">Idaṃ tu tisamuṭṭhānaṃ, vedanā dukkhavedanā.</gatha>
    <centered>Nikkaḍḍhanakathā.</centered>
    <hangnum nr="1100"/>
    <gatha type="1"> Majjhimāsīsaghaṭṭāya, vehāsakuṭiyūpari;</gatha>
    <gatha type="last">Āhaccapādake mañce, pīṭhe vā pana bhikkhuno.</gatha>
    <hangnum nr="1101"/>
    <gatha type="1"> Nisīdantassa vā tasmiṃ, nipajjantassa vā pana;</gatha>
    <gatha type="last">Payogagaṇanāyeva, tassa pācittiyo siyuṃ.</gatha>
    <hangnum nr="1102"/>
    <gatha type="1"> Tikapācittiyaṃ vuttaṃ, puggale tikadukkaṭaṃ;</gatha>
    <gatha type="last">Heṭṭhā aparibhoge vā, sīsaghaṭṭāya vā pana.</gatha>
    <hangnum nr="1103"/>
    <gatha type="1"> Avehāsavihāre vā, attano santakepi vā;</gatha>
    <gatha type="last">Vissāsikavihāre vā, na dosummattakādino.</gatha>
    <hangnum nr="1104"/>
    <gatha type="1"> Yattha paṭāṇi vā dinnā, tattha ṭhatvā lageti vā;</gatha>
    <gatha type="last">Idameḷakalomena, samuṭṭhānaṃ samaṃ mataṃ.</gatha>
    <centered>Vehāsakuṭikathā.</centered>
    <hangnum nr="1105"/>
    <gatha type="1"> Yāva dvārassa kosamhā, aggaḷaṭṭhapanāya tu;</gatha>
    <gatha type="last">Bhikkhunā limpitabbaṃ vā, lepāpetabbameva vā.</gatha>
    <hangnum nr="1106"/>
    <gatha type="1"> Ñeyyo  ālokasandhīnaṃ, parikammepyayaṃ nayo;</gatha>
    <gatha type="last">Chadanassa dvattipariyāyaṃ, ṭhitena harite pana.</gatha>
    <hangnum nr="1107"/>
    <gatha type="1"> Adhiṭṭheyyaṃ tato uddhaṃ, adhiṭṭheti sace pana;</gatha>
    <gatha type="last">Tassa pācittiyaṃ hoti, dukkaṭaṃ tattha tiṭṭhato.</gatha>
    <hangnum nr="1108"/>
    <gatha type="1"> Piṭṭhivaṃse  ṭhito koci, chadanassa mukhavaṭṭiyā;</gatha>
    <gatha type="last">Yasmiṃ ṭhāne ṭhitaṃ bhikkhuṃ, olokento na passati.</gatha>
    <hangnum nr="1109"/>
    <gatha type="1"> Tasmiṃ ṭhāne pana ṭhātuṃ, neva bhikkhussa vaṭṭati;</gatha>
    <gatha type="last">Vihārassa patantassa, patanokāsato hi taṃ.</gatha>
    <hangnum nr="1110"/>
    <gatha type="1"> Ūnakadvattipariyāye, atirekoti saññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1111"/>
    <gatha type="1"> Na doso dvattipariyāye, leṇe tiṇakuṭīsu vā;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Dvattipariyāyakathā.</centered>
    <hangnum nr="1112"/>
    <gatha type="1"> Jānaṃ sappāṇakaṃ toyaṃ, tiṇaṃ vā mattikampi vā;</gatha>
    <gatha type="last">Yadi siñceyya pācitti, siñcāpeyya parehi vā.</gatha>
    <hangnum nr="1113"/>
    <gatha type="1"> Acchinditvā sace dhāraṃ, mattikaṃ siñcato pana;</gatha>
    <gatha type="last">Ekasmimpi ghaṭe ekā, pācitti paridīpitā.</gatha>
    <hangnum nr="1114"/>
    <gatha type="1"> Vicchindati sace dhāraṃ, payogagaṇanāvasā;</gatha>
    <gatha type="last">Sammukhampi karontassa, mātikaṃ sandamānakaṃ.</gatha>
    <hangnum nr="1115"/>
    <gatha type="1"> Ekāva ce siyāpatti, divasampi ca sandatu;</gatha>
    <gatha type="last">Bandhato tattha tatthassa, payogagaṇanā siyā.</gatha>
    <hangnum nr="1116"/>
    <gatha type="1"> Sace sakaṭapuṇṇampi, mattikaṃ tiṇameva vā;</gatha>
    <gatha type="last">Udake pakkhipantassa, ekā pācitti ekato.</gatha>
    <hangnum nr="1117"/>
    <gatha type="1"> Ekekaṃ pakkhipantassa, payogagaṇanāya ce;</gatha>
    <gatha type="last">Khayaṃ vā āvilattaṃ vā, jalaṃ gacchati tādise.</gatha>
    <hangnum nr="1118"/>
    <gatha type="1"> ‘‘Siñcāhī’’ti vadantassa, hoti āpatti dukkaṭaṃ;</gatha>
    <gatha type="last">Ekāyāṇattiyā ekā, divasampi ca siñcato.</gatha>
    <hangnum nr="1119"/>
    <gatha type="1"> Appāṇe  udake suddhe, sappāṇamiti saññino;</gatha>
    <gatha type="last">Sabbattha vimatissāpi, hoti āpatti dukkaṭaṃ.</gatha>
    <hangnum nr="1120"/>
    <gatha type="1"> Sabbatthāpāṇasaññissa, asañciccāsatissa vā;</gatha>
    <gatha type="last">Ajānato anāpatti, tathā ummattakādino.</gatha>
    <hangnum nr="1121"/>
    <gatha type="1"> Sappāṇakattaṃ toyassa, sappāṇanti vijānanaṃ;</gatha>
    <gatha type="last">Vinā vadhakacittena, tiṇādīnaṃ nisecanaṃ.</gatha>
    <hangnum nr="1122"/>
    <gatha type="1"> Cattārevassa aṅgāni, niddiṭṭhāni mahesinā;</gatha>
    <gatha type="last">Adinnādānatulyāva, samuṭṭhānādayo nayā.</gatha>
    <hangnum nr="1123"/>
    <gatha type="1"> Idaṃ paṇṇattivajjañca, ticittañcāti dīpitaṃ;</gatha>
    <gatha type="last">Idamevettha niddiṭṭhaṃ, tassa cassa visesanaṃ.</gatha>
    <centered>Sappāṇakakathā.</centered>
    <centered>Senāsanavaggo dutiyo.</centered>
    <hangnum nr="1124"/>
    <gatha type="1"> Bhikkhussāṭṭhaṅgayuttassa, bhikkhunovādasammuti;</gatha>
    <gatha type="last">Idha ñatticatutthena, anuññātā mahesinā.</gatha>
    <hangnum nr="1125"/>
    <gatha type="1"> Yo tāyāsammato bhikkhu, garudhammehi aṭṭhahi;</gatha>
    <gatha type="last">Ekaṃ sambahulā vāpi, bhikkhunisaṅghameva vā.</gatha>
    <hangnum nr="1126"/>
    <gatha type="1"> Osārentova te dhamme, ovadeyya sace pana;</gatha>
    <gatha type="last">Ovādapariyosāne, tassa pācittiyaṃ siyā.</gatha>
    <hangnum nr="1127"/>
    <gatha type="1"> Aññena pana dhammena, ovadantassa dukkaṭaṃ;</gatha>
    <gatha type="last">Ekatoupasampannaṃ, garudhammehi vā tathā.</gatha>
    <hangnum nr="1128"/>
    <gatha type="1"> Bhikkhūnaṃ santikeyeva, upasampannabhikkhuniṃ;</gatha>
    <gatha type="last">Tathā, liṅgavipallāse, pācitteva pakāsitā.</gatha>
    <hangnum nr="1129"/>
    <gatha type="1"> Sammatassāpi  bhikkhussa, dukkaṭaṃ samudīritaṃ;</gatha>
    <gatha type="last">Ovādaṃ aniyādetvā, dhammenaññena bhāsato.</gatha>
    <hangnum nr="1130"/>
    <gatha type="1"> ‘‘Samaggamhā’’ti vuttepi, aññenovadato tathā;</gatha>
    <gatha type="last">‘‘Vaggamhā’’ti ca vuttepi, garudhammehi dukkaṭaṃ.</gatha>
    <hangnum nr="1131"/>
    <gatha type="1"> Agaṇhantassa  ovādaṃ, apaccāharatopi taṃ;</gatha>
    <gatha type="last">Ṭhapetvā dukkaṭaṃ bālaṃ, gilānaṃ gamikaṃ siyā.</gatha>
    <hangnum nr="1132"/>
    <gatha type="1"> Adhamme pana kammasmiṃ, adhammanti ca saññino;</gatha>
    <gatha type="last">Vagge bhikkhunisaṅghasmiṃ, tikapācittiyaṃ siyā.</gatha>
    <hangnum nr="1133"/>
    <gatha type="1"> Tathā vematikassāpi, dhammakammanti saññino;</gatha>
    <gatha type="last">Nava pācittiyo vuttā, samaggepi ca tattakā.</gatha>
    <hangnum nr="1134"/>
    <gatha type="1"> Navakānaṃ vasā dvinnaṃ, aṭṭhārasa bhavanti tā;</gatha>
    <gatha type="last">Dukkaṭaṃ dhammakammepi, sattarasavidhaṃ siyā.</gatha>
    <hangnum nr="1135"/>
    <gatha type="1"> ‘‘Osārehī’’ti vutto vā, pañhaṃ puṭṭho katheti vā;</gatha>
    <gatha type="last">Sikkhamānāya vā neva, doso ummattakādino.</gatha>
    <hangnum nr="1136"/>
    <gatha type="1"> Vācuggatāva kātabbā, paguṇā dvepi mātikā;</gatha>
    <gatha type="last">Suttantato ca cattāro, bhāṇavārā pakāsitā.</gatha>
    <hangnum nr="1137"/>
    <gatha type="1"> Eko parikathatthāya, kathāmaggo pakāsito;</gatha>
    <gatha type="last">Maṅgalāmaṅgalatthāya, tissoyevānumodanā.</gatha>
    <hangnum nr="1138"/>
    <gatha type="1"> Uposathādiatthāya, kammākammavinicchayo;</gatha>
    <gatha type="last">Kammaṭṭhānaṃ tathā ekaṃ, uttamatthassa pāpakaṃ.</gatha>
    <hangnum nr="1139"/>
    <gatha type="1"> Ettakaṃ uggahetvāna, pañcavasso bahussuto;</gatha>
    <gatha type="last">Muñcitvā nissayaṃ kāmaṃ, vasituṃ labhatissaro.</gatha>
    <hangnum nr="1140"/>
    <gatha type="1"> Vācuggatā vibhaṅgā dve, paguṇā byañjanādito;</gatha>
    <gatha type="last">Catūsvapi nikāyesu, eko vā potthakopi ca.</gatha>
    <hangnum nr="1141"/>
    <gatha type="1"> Kammākammañca vattāni, uggahetabbamettakaṃ;</gatha>
    <gatha type="last">Sabbantimaparicchedo, dasavasso sace pana.</gatha>
    <hangnum nr="1142"/>
    <gatha type="1"> Bahussuto  disāmokkho, yenakāmaṃgamo siyā;</gatha>
    <gatha type="last">Parisaṃ labhate kāmaṃ, upaṭṭhāpetumissaro.</gatha>
    <hangnum nr="1143"/>
    <gatha type="1"> Yassa sāṭṭhakathaṃ sabbaṃ, vācuggaṃ piṭakattayaṃ;</gatha>
    <gatha type="last">Soyaṃ bahussuto nāma, bhikkhunovādako siyā.</gatha>
    <hangnum nr="1144"/>
    <gatha type="1"> Assāsammatatādīni , tīṇi aṅgāni dīpaye;</gatha>
    <gatha type="last">Padasodhammatulyāva, samuṭṭhānādayo nayā.</gatha>
    <centered>Ovādakathā.</centered>
    <hangnum nr="1145"/>
    <gatha type="1"> Pācitti garudhammehi, dhammenaññena vā pana;</gatha>
    <gatha type="last">Hotyatthaṅgate sūriye, ovadantassa bhikkhuniṃ.</gatha>
    <hangnum nr="1146"/>
    <gatha type="1"> Tikapācittiyaṃ vuttaṃ, sammatassāpi bhikkhuno;</gatha>
    <gatha type="last">Ekatoupasampannaṃ, ovadantassa dukkaṭaṃ.</gatha>
    <hangnum nr="1147"/>
    <gatha type="1"> Tathānatthaṅgate sūriye, gate atthanti saññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1148"/>
    <gatha type="1"> Uddesādinayenassa, anāpatti pakāsitā;</gatha>
    <gatha type="last">Anantarasamā sesā, samuṭṭhānādayo nayā.</gatha>
    <centered>Atthaṅgatasūriyakathā.</centered>
    <hangnum nr="1149"/>
    <gatha type="1"> Bhikkhuniṃ ovadantassa, gantvā bhikkhunupassayaṃ;</gatha>
    <gatha type="last">Garudhammehi aññatra, kālā pācittiyaṃ siyā.</gatha>
    <hangnum nr="1150"/>
    <gatha type="1"> Sace asammato hoti, hoti pācittiyadvayaṃ;</gatha>
    <gatha type="last">Atthaṅgate ca sūriye, sace vadati tīṇipi.</gatha>
    <hangnum nr="1151"/>
    <gatha type="1"> Aññena pana dhammena, vadato dukkaṭadvayaṃ;</gatha>
    <gatha type="last">Ekaṃ pācittiyaṃ hoti, bhikkhuno rattihetukaṃ.</gatha>
    <hangnum nr="1152"/>
    <gatha type="1"> Sammatassāpi bhikkhussa, hoti pācittiyadvayaṃ;</gatha>
    <gatha type="last">Garudhammanidānassa, sammatattā abhāvato.</gatha>
    <hangnum nr="1153"/>
    <gatha type="1"> Tassevaññena  dhammena, ovadantassa dukkaṭaṃ;</gatha>
    <gatha type="last">Sammatattā anāpatti, ekā pācitti rattiyaṃ.</gatha>
    <hangnum nr="1154"/>
    <gatha type="1"> Tikapācittiyaṃ vuttaṃ, dukkaṭaṃ itaradvaye;</gatha>
    <gatha type="last">Ekatoupasampannaṃ, ovadantassa dukkaṭaṃ.</gatha>
    <hangnum nr="1155"/>
    <gatha type="1"> Tathā aññena dhammena, gantvā bhikkhunupassayaṃ;</gatha>
    <gatha type="last">Samuṭṭhānādayo sabbe, kathinena samā matā.</gatha>
    <centered>Bhikkhunupassayakathā.</centered>
    <hangnum nr="1156"/>
    <gatha type="1"> Cīvarādīnamatthāya , ovadantīti bhikkhuniṃ;</gatha>
    <gatha type="last">Vadato sammate bhikkhu, tassa pācittiyaṃ siyā.</gatha>
    <hangnum nr="1157"/>
    <gatha type="1"> Tikapācittiyaṃ vuttaṃ, tatheva tikadukkaṭaṃ;</gatha>
    <gatha type="last">Saṅghenāsammataṃ bhikkhuṃ, vadantassa ca dukkaṭaṃ.</gatha>
    <hangnum nr="1158"/>
    <gatha type="1"> Tathevānupasampannaṃ, sammataṃ vā asammataṃ;</gatha>
    <gatha type="last">Na doso āmisatthāya, ovadantassa bhāsato.</gatha>
    <hangnum nr="1159"/>
    <gatha type="1"> Tathā ummattakādīnaṃ, anāpatti pakāsitā;</gatha>
    <gatha type="last">Idañhi tisamuṭṭhānaṃ, vedanā dukkhavedanā.</gatha>
    <centered>Āmisakathā.</centered>
    <hangnum nr="1160"/>
    <gatha type="1"> Sace bhikkhuniyā bhikkhu, dadeyya pana cīvaraṃ;</gatha>
    <gatha type="last">Aññātikāya pācitti, ṭhapetvā pārivattakaṃ.</gatha>
    <hangnum nr="1161"/>
    <gatha type="1"> Cīvarassa paṭiggāha-sikkhāpadasamo nayo;</gatha>
    <gatha type="last">Avaseso mato saddhiṃ, samuṭṭhānādinā pana.</gatha>
    <hangnum nr="1162"/>
    <gatha type="1"> Tattha bhikkhuniyā dinnaṃ, cīvaraṃ idha bhikkhunā;</gatha>
    <gatha type="last">Tattha nissaggiyaṃ suddha-pācitti idha sūcitā.</gatha>
    <centered>Cīvaradānakathā.</centered>
    <hangnum nr="1163"/>
    <gatha type="1"> Cīvaraṃ  yo hi sibbeyya, sibbāpeyya parena vā;</gatha>
    <gatha type="last">Aññātikāya pācitti, hoti bhikkhuniyā pana.</gatha>
    <hangnum nr="1164"/>
    <gatha type="1"> Yaṃ vā nivāsituṃ sakkā, yaṃ vā pārupanūpagaṃ;</gatha>
    <gatha type="last">Cīvaranti adhippeto, idamettha mahesinā.</gatha>
    <hangnum nr="1165"/>
    <gatha type="1"> Sayaṃ sūciṃ pavesetvā, sibbantassa ca bhikkhuno;</gatha>
    <gatha type="last">Sūcinīharaṇe tassa, pācittiyamudīritaṃ.</gatha>
    <hangnum nr="1166"/>
    <gatha type="1"> Satakkhattumpi vijjhitvā, sakiṃ nīharato pana;</gatha>
    <gatha type="last">Ekaṃ pācittiyaṃ vuttaṃ, payogassa vasā bahū.</gatha>
    <hangnum nr="1167"/>
    <gatha type="1"> ‘‘Sibbā’’ti pana āṇatto, avisesena bhikkhunā;</gatha>
    <gatha type="last">Niṭṭhāpeti sace sabbaṃ, ekaṃ pācittiyaṃ siyā.</gatha>
    <hangnum nr="1168"/>
    <gatha type="1"> ‘‘Yamettha  cīvare kammaṃ, bhāro sabbaṃ tavā’’ti hi;</gatha>
    <gatha type="last">Āṇatto bhikkhunā sabbaṃ, niṭṭhāpeti sace pana.</gatha>
    <hangnum nr="1169"/>
    <gatha type="1"> Bhikkhussāṇāpakasseva, ekāyāṇattiyā pana;</gatha>
    <gatha type="last">Honti pācittiyāpatti, anekārāpathe pathe.</gatha>
    <hangnum nr="1170"/>
    <gatha type="1"> Punappunāṇāpentassa, anekāṇattiyaṃ pana;</gatha>
    <gatha type="last">Kā hi nāma kathā atthi? Tikapācittiyaṃ siyā.</gatha>
    <hangnum nr="1171"/>
    <gatha type="1"> Ñātikāya ca aññāti-saññissa vimatissa vā;</gatha>
    <gatha type="last">Ekatoupasampanna-cīvare dukkaṭaṃ siyā.</gatha>
    <hangnum nr="1172"/>
    <gatha type="1"> Ṭhapetvā cīvaraṃ aññaṃ, parikkhārañca sibbato;</gatha>
    <gatha type="last">Anāpatti viniddiṭṭhā, sikkhamānādikāyapi.</gatha>
    <hangnum nr="1173"/>
    <gatha type="1"> Sañcarittasamuṭṭhānaṃ, kriyaṃ paṇṇattivajjakaṃ;</gatha>
    <gatha type="last">Kāyakammaṃ vacīkammaṃ, ticittañca tivedanaṃ.</gatha>
    <centered>Cīvarasibbanakathā.</centered>
    <hangnum nr="1174"/>
    <gatha type="1"> Bhikkhu  bhikkhuniyā saddhiṃ, saṃvidhāya panekato;</gatha>
    <gatha type="last">Paṭipajjeyya maggaṃ ce, aññatra samayā idha.</gatha>
    <hangnum nr="1175"/>
    <gatha type="1"> Gāmantarokkame vāpi, addhayojanatikkame;</gatha>
    <gatha type="last">Agāmake araññe vā, hoti āpatti bhikkhuno.</gatha>
    <hangnum nr="1176"/>
    <gatha type="1"> Etthākappiyabhūmaṭṭho, saṃvidhānaṃ karoti yo;</gatha>
    <gatha type="last">Saṃvidhānanimittaṃ tu, dukkaṭaṃ tassa dīpitaṃ.</gatha>
    <hangnum nr="1177"/>
    <gatha type="1"> Saṃvidhānaṃ karontassa, ṭhatvā kappiyabhūmiyaṃ;</gatha>
    <gatha type="last">Saṃvidhānanimittaṃ tu, na vadantassa dukkaṭaṃ.</gatha>
    <hangnum nr="1178"/>
    <gatha type="1"> Ubhayatthāpi pācitti, gacchantasseva bhikkhuno;</gatha>
    <gatha type="last">Anantarassa gāmassa, upacārokkame siyā.</gatha>
    <hangnum nr="1179"/>
    <gatha type="1"> Tatrāpi paṭhame pāde, dukkaṭaṃ samudīritaṃ;</gatha>
    <gatha type="last">Dutiye padavārasmiṃ, pācittiyamudīritaṃ.</gatha>
    <hangnum nr="1180"/>
    <gatha type="1"> Antarā saṃvidhānepi, bhikkhuno dukkaṭaṃ siyā;</gatha>
    <gatha type="last">Dvāramaggavisaṅkete, sati cāpatti vuccati.</gatha>
    <hangnum nr="1181"/>
    <gatha type="1"> Asaṃvidahite  kāle, vidahitoti saññino;</gatha>
    <gatha type="last">Bhikkhusseva vidhānasmiṃ, hoti āpatti dukkaṭaṃ.</gatha>
    <hangnum nr="1182"/>
    <gatha type="1"> Samaye vidahitvā vā, visaṅketena gacchato;</gatha>
    <gatha type="last">Āpadāsu anāpatti, tathā ummattakādino.</gatha>
    <hangnum nr="1183"/>
    <gatha type="1"> Idaṃ catusamuṭṭhānaṃ, kāyato kāyavācato;</gatha>
    <gatha type="last">Kāyacittā samuṭṭhāti, kāyavācādikattayā.</gatha>
    <centered>Saṃvidhānakathā.</centered>
    <hangnum nr="1184"/>
    <gatha type="1"> Ekamujjavaniṃ nāvaṃ, tathā ojavanimpi vā;</gatha>
    <gatha type="last">Abhirūheyya pācitti, saddhiṃ bhikkhuniyā sace.</gatha>
    <hangnum nr="1185"/>
    <gatha type="1"> Sagāmatīrapassena , gāmantaravasena vā;</gatha>
    <gatha type="last">Agāmatīrapassena, gamane addhayojane.</gatha>
    <hangnum nr="1186"/>
    <gatha type="1"> Tathā yojanavitthiṇṇa-nadīmajjhena gacchato;</gatha>
    <gatha type="last">Addhayojanasaṅkhāya, honti pācittiyo pana.</gatha>
    <hangnum nr="1187"/>
    <gatha type="1"> Yathāsukhaṃ samuddasmiṃ, sabbaaṭṭhakathāsu hi;</gatha>
    <gatha type="last">Nadiyaṃyeva āpatti, na samudde vicāritā.</gatha>
    <hangnum nr="1188"/>
    <gatha type="1"> Titthasampādanatthāya, uddhaṃ vā nadiyā adho;</gatha>
    <gatha type="last">Sace haranti taṃyuttā, anāpatti pakāsitā.</gatha>
    <hangnum nr="1189"/>
    <gatha type="1"> Tathā saṃvidahitvā vā, tiriyaṃ taraṇāya vā;</gatha>
    <gatha type="last">Āpadāsu viseso hi, anantarasamo mato.</gatha>
    <centered>Nāvābhiruhanakathā.</centered>
    <hangnum nr="1190"/>
    <gatha type="1"> Ñatvā bhikkhuniyā bhattaṃ, bhuñjato paripācitaṃ;</gatha>
    <gatha type="last">Hitvā gihisamārambhaṃ, hoti pācitti bhikkhuno.</gatha>
    <hangnum nr="1191"/>
    <gatha type="1"> Bhojanaṃ pañcadhā vuttaṃ, gahaṇe tassa dukkaṭaṃ;</gatha>
    <gatha type="last">Ajjhohāresu sabbesu, tassa pācittiyo siyuṃ.</gatha>
    <hangnum nr="1192"/>
    <gatha type="1"> Santakaṃ ñātakādīnaṃ, gihisampāditampi vā;</gatha>
    <gatha type="last">Vinā bhikkhuniyā doso, bhuñjato paripācitaṃ.</gatha>
    <hangnum nr="1193"/>
    <gatha type="1"> Paripācitasaññissa , bhikkhussāparipācite;</gatha>
    <gatha type="last">Ubhosu vimatissāpi, hoti sabbattha dukkaṭaṃ.</gatha>
    <hangnum nr="1194"/>
    <gatha type="1"> Ekatoupasampanna-paripācitabhojanaṃ;</gatha>
    <gatha type="last">Ajjhohāravaseneva, dukkaṭaṃ paribhuñjato.</gatha>
    <hangnum nr="1195"/>
    <gatha type="1"> Aññaṃ vā pana yaṃ kiñci, ṭhapetvā pañcabhojanaṃ;</gatha>
    <gatha type="last">Bhuñjantassa anāpatti, yāgukhajjaphalādikaṃ.</gatha>
    <hangnum nr="1196"/>
    <gatha type="1"> Samuṭṭhānādayo  tulyā, paṭhamantimavatthunā;</gatha>
    <gatha type="last">Idaṃ paṇṇattivajjaṃ tu, ticittañca tivedanaṃ.</gatha>
    <centered>Paripācitakathā.</centered>
    <hangnum nr="1197"/>
    <gatha type="1"> Dutiyāniyateneva, dasamaṃ sadisaṃ mataṃ;</gatha>
    <gatha type="last">Idaṃ sikkhāpadaṃ sabbaṃ, samuṭṭhānanayādinā.</gatha>
    <centered>Rahonisajjakathā.</centered>
    <centered>Bhikkhunivaggo tatiyo.</centered>
    <hangnum nr="1198"/>
    <gatha type="1"> Eko āvasatho piṇḍo, agilānena bhikkhunā;</gatha>
    <gatha type="last">Bhuñjitabbo tato uddhaṃ, pācitti paribhuñjato.</gatha>
    <hangnum nr="1199"/>
    <gatha type="1"> Anodisseva paññatte, yāvadattheva bhikkhunā;</gatha>
    <gatha type="last">Bhuñjitabbaṃ sakiṃ tattha, tato uddhaṃ na vaṭṭati.</gatha>
    <hangnum nr="1200"/>
    <gatha type="1"> Dutiye divase tattha, gahaṇe dukkaṭaṃ mataṃ;</gatha>
    <gatha type="last">Ajjhohāresu sabbesu, tassa pācittiyo matā.</gatha>
    <hangnum nr="1201"/>
    <gatha type="1"> Kulenekena paññatte, saha nānākulehi vā;</gatha>
    <gatha type="last">Nānekaṭṭhānabhedesu, ekabhāgova vaṭṭati.</gatha>
    <hangnum nr="1202"/>
    <gatha type="1"> Nānāṭṭhānesu paññatto, yo ca, nānākulehi vā;</gatha>
    <gatha type="last">Bhuñjato pana sabbattha, na doso paṭipāṭiyā.</gatha>
    <hangnum nr="1203"/>
    <gatha type="1"> Paṭipāṭimasesena, khepetvā puna bhuñjato;</gatha>
    <gatha type="last">Ādito pana paṭṭhāya, na ca kappati bhikkhuno.</gatha>
    <hangnum nr="1204"/>
    <gatha type="1"> Anāpatti  gilānassa, āgacchantassa gacchato;</gatha>
    <gatha type="last">Odissapi ca paññatte, paritte bhuñjato sakiṃ.</gatha>
    <hangnum nr="1205"/>
    <gatha type="1"> Yāguādīni  niccampi, bhuñjituṃ pana vaṭṭati;</gatha>
    <gatha type="last">Sesameḷakalomena, samuṭṭhānādikaṃ samaṃ.</gatha>
    <centered>Āvasathakathā.</centered>
    <hangnum nr="1206"/>
    <gatha type="1"> Aññatra samayā vuttā, pācitti gaṇabhojane;</gatha>
    <gatha type="last">Gaṇoti pana niddiṭṭhā, cattāro vā tatuttariṃ.</gatha>
    <hangnum nr="1207"/>
    <gatha type="1"> Yaṃ nimantanato vāpi, laddhaṃ viññattitopi vā;</gatha>
    <gatha type="last">Bhojanaṃ pana pañcannaṃ, hoti aññataraṃ idha.</gatha>
    <hangnum nr="1208"/>
    <gatha type="1"> Bhojanānampi pañcannaṃ, gahetvā nāmameva tu;</gatha>
    <gatha type="last">Nimanteti sace bhikkhū, cattāro bahukepi vā.</gatha>
    <hangnum nr="1209"/>
    <gatha type="1"> ‘‘Odanaṃ bhojanaṃ bhattaṃ, sampaṭicchatha gaṇhatha’’;</gatha>
    <gatha type="last">Iti vevacaneheva, atha bhāsantarena vā.</gatha>
    <hangnum nr="1210"/>
    <gatha type="1"> Tato tassa ca te bhikkhū, sādiyitvā nimantanaṃ;</gatha>
    <gatha type="last">Ekato nānato vā ce, gantvā gaṇhanti ekato.</gatha>
    <hangnum nr="1211"/>
    <gatha type="1"> Sabbesaṃ hoti pācitti, gaṇabhojanakāraṇā;</gatha>
    <gatha type="last">Ekato gahaṇaṃ ettha, gaṇabhojanakāraṇaṃ.</gatha>
    <hangnum nr="1212"/>
    <gatha type="1"> Ekato nānato vāpi, gamanaṃ bhojanampi vā;</gatha>
    <gatha type="last">Kāraṇanti na taṃ viññū, bhaṇanti gaṇabhojane.</gatha>
    <hangnum nr="1213"/>
    <gatha type="1"> Sacepi odanādīnaṃ, gahetvā nāmameva vā;</gatha>
    <gatha type="last">Ekato nānato vāpi, viññāpetvā manussake.</gatha>
    <hangnum nr="1214"/>
    <gatha type="1"> Nānato vekato gantvā, sace gaṇhanti ekato;</gatha>
    <gatha type="last">Evampi pana hotīti, vaṇṇitaṃ gaṇabhojanaṃ.</gatha>
    <hangnum nr="1215"/>
    <gatha type="1"> Duvidhassāpi etassa, paṭiggahaṇakāraṇā;</gatha>
    <gatha type="last">Dukkaṭaṃ hoti pācitti, ajjhohāresu dīpitā.</gatha>
    <hangnum nr="1216"/>
    <gatha type="1"> Samayesu  anāpatti, sattasvapi pakāsitā;</gatha>
    <gatha type="last">Gahetvā ekato dvinnaṃ, tiṇṇaṃ vā bhuñjataṃ tathā.</gatha>
    <hangnum nr="1217"/>
    <gatha type="1"> Muninānupasampanna-cāripattānimantitā ;</gatha>
    <gatha type="last">Catutthe ekato katvāpi, gaṇabhedo pakāsito.</gatha>
    <hangnum nr="1218"/>
    <gatha type="1"> Neva samayaladdhānaṃ, vasenapi hi sabbaso;</gatha>
    <gatha type="last">Gaṇabhedo panāpatti, veditabbā vibhāvinā.</gatha>
    <hangnum nr="1219"/>
    <gatha type="1"> Bhojanānañca pañcannaṃ, vasena gaṇabhojane;</gatha>
    <gatha type="last">Nattheva ca visaṅketaṃ, yāguādīsu taṃ siyā.</gatha>
    <hangnum nr="1220"/>
    <gatha type="1"> Gaṇabhojanasaññissa, bhikkhussāgaṇabhojane;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1221"/>
    <gatha type="1"> Bhojanāni ca pañceva, ṭhapetvā yāguādisu;</gatha>
    <gatha type="last">Anāpattīti ñātabbā, niccabhattādikesupi.</gatha>
    <hangnum nr="1222"/>
    <gatha type="1"> Tathā ummattakādīnaṃ, samuṭṭhānādinā pana;</gatha>
    <gatha type="last">Idaṃ eḷakalomena, sadisanti pakāsitaṃ.</gatha>
    <centered>Gaṇabhojanakathā.</centered>
    <hangnum nr="1223"/>
    <gatha type="1"> Bahūhi yo bhikkhu manussakehi;</gatha>
    <gatha type="2">Nimantito pañcahi bhojanehi;</gatha>
    <gatha type="3">Hitvā sace pubbanimantanāya;</gatha>
    <gatha type="last">Vikappanaṃ pañcasu yassa kassa.</gatha>
    <hangnum nr="1224"/>
    <gatha type="1"> Pacchā nimantitaṃ bhattaṃ, tathā uppaṭipāṭiyā;</gatha>
    <gatha type="last">Bhuñjato ekasitthampi, tassa pācittiyaṃ siyā.</gatha>
    <hangnum nr="1225"/>
    <gatha type="1"> Bhojanānaṃ tu pañcannaṃ, yena kena nimantito;</gatha>
    <gatha type="last">Taṃ ṭhapetvā sace aññaṃ, bhojanaṃ paribhuñjati.</gatha>
    <hangnum nr="1226"/>
    <gatha type="1"> Tesameva  ca pañcannaṃ, bhojanānaṃ mahesinā;</gatha>
    <gatha type="last">Etaṃ paramparaṃ nāma, bhojanaṃ paridīpitaṃ.</gatha>
    <hangnum nr="1227"/>
    <gatha type="1"> Yattha khīraṃ rasaṃ vāpi, ākiranti sace pana;</gatha>
    <gatha type="last">Yena ajjhotthaṭaṃ bhattaṃ, sabbamekarasaṃ siyā.</gatha>
    <hangnum nr="1228"/>
    <gatha type="1"> Koṭito pana paṭṭhāya, saṃsaṭṭhaṃ paribhuñjato;</gatha>
    <gatha type="last">Anāpattīti niddiṭṭhaṃ, mahāpaccariyaṃ pana.</gatha>
    <hangnum nr="1229"/>
    <gatha type="1"> Paramparanti  saññāya, aparamparabhojane;</gatha>
    <gatha type="last">Tattha vematikassāpi, dukkaṭaṃ paribhuñjato.</gatha>
    <hangnum nr="1230"/>
    <gatha type="1"> Sakalenapi gāmena, pūgena nigamena vā;</gatha>
    <gatha type="last">Nimantitassa vā nicca-bhatte doso na vijjati.</gatha>
    <hangnum nr="1231"/>
    <gatha type="1"> Samuṭṭhānādayo sabbe, kathinenādinā samā;</gatha>
    <gatha type="last">Kriyākriyamidaṃ vuttaṃ, bhojanañcāvikappanaṃ.</gatha>
    <centered>Paramparabhojanakathā.</centered>
    <hangnum nr="1232"/>
    <gatha type="1"> Pūvā paheṇakatthāya, paṭiyattā sace pana;</gatha>
    <gatha type="last">Pātheyyatthāya manthā vā, ye hi tattha ca bhikkhunā.</gatha>
    <hangnum nr="1233"/>
    <gatha type="1"> Dvattipattā gahetabbā, pūrā pūvehi sattuhi;</gatha>
    <gatha type="last">Tato ce uttariṃ tassa, hoti pācitti gaṇhato.</gatha>
    <hangnum nr="1234"/>
    <gatha type="1"> Gahetvā nikkhamantena, ‘‘dvattipattā mayā idha;</gatha>
    <gatha type="last">Gahitā pana pūvā’’ti, bhikkhuṃ disvā vade budho.</gatha>
    <hangnum nr="1235"/>
    <gatha type="1"> ‘‘Mā kho tvaṃ paṭigaṇhā’’ti, avadantassa dukkaṭaṃ;</gatha>
    <gatha type="last">Gaṇhatopi ca taṃ sutvā, hoti āpatti dukkaṭaṃ.</gatha>
    <hangnum nr="1236"/>
    <gatha type="1"> Ūnakadvattipattesu, atirekoti saññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1237"/>
    <gatha type="1"> Yena  tattha tayo laddhā, pattapūrā tato pana;</gatha>
    <gatha type="last">Dve saṅghassa padātabbā, dve ce eko, na ekato.</gatha>
    <hangnum nr="1238"/>
    <gatha type="1"> Apaheṇakapātheyyaṃ, avasesampi vā tato;</gatha>
    <gatha type="last">Santakaṃ ñātakādīnaṃ, dentānampi tadūnakaṃ.</gatha>
    <hangnum nr="1239"/>
    <gatha type="1"> Gaṇhatopi anāpatti, tathā ummattakādino;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Kāṇamātukathā.</centered>
    <hangnum nr="1240"/>
    <gatha type="1"> Aññena pana pañcannaṃ, bhojanānaṃ pavārito;</gatha>
    <gatha type="last">Pācittinatirittaṃ ce, puna bhuñjati bhojanaṃ.</gatha>
    <hangnum nr="1241"/>
    <gatha type="1"> Asanaṃ  bhojanañceva, hatthapāsābhihāratā;</gatha>
    <gatha type="last">Kāyavācāpaṭikkhepo, pañcaṅgehi pavāraṇā.</gatha>
    <hangnum nr="1242"/>
    <gatha type="1"> Odano sattu kummāso, maccho maṃsanti sabbaso;</gatha>
    <gatha type="last">Nippapañcena niddiṭṭhaṃ, bhojanaṃ pañcadhā mataṃ.</gatha>
    <hangnum nr="1243"/>
    <gatha type="1">Odano tattha sattannaṃ, dhaññānaṃ odano mato;</gatha>
    <gatha type="last">Bhajjitānaṃ tu dhaññānaṃ, cuṇṇaṃ ‘‘sattū’’ti vuccati.</gatha>
    <hangnum nr="1244"/>
    <gatha type="1">Kummāso yavakummāso, maccho vuccati odako;</gatha>
    <gatha type="last">Maṃsampi kappiyamaṃsaṃ, ayamettha vinicchayo.</gatha>
    <hangnum nr="1245"/>
    <gatha type="1"> Sāli vīhi yavo kaṅgu, varako godhumo tathā;</gatha>
    <gatha type="last">Kudrūsakoti sattete, dhaññā dhaññena desitā.</gatha>
    <hangnum nr="1246"/>
    <gatha type="1"> Sāmākāditiṇaṃ sabbaṃ, kudrūseneva dīpitaṃ;</gatha>
    <gatha type="last">Nīvāro sāliyaṃ vutto, varake varakacorako.</gatha>
    <hangnum nr="1247"/>
    <gatha type="1"> Sattannaṃ pana dhaññānaṃ, odano yāgu vā pana;</gatha>
    <gatha type="last">Aṅgasampattiyā yuttā, sañjaneti pavāraṇaṃ.</gatha>
    <hangnum nr="1248"/>
    <gatha type="1"> Hatthena  gahitokāse, odhiṃ dasseti yā pana;</gatha>
    <gatha type="last">Yāgusā idha sabbāpi, odanoti pavuccati.</gatha>
    <hangnum nr="1249"/>
    <gatha type="1"> Abbhuṇhā pana yā yāgu, uddhanoropitā tanu;</gatha>
    <gatha type="last">Sace odhiṃ na dasseti, na janeti pavāraṇaṃ.</gatha>
    <hangnum nr="1250"/>
    <gatha type="1"> Puna sā sītalībhūtā, ghanabhāvaṃ gatā sace;</gatha>
    <gatha type="last">Odhiṃ dasseti so pubbe, tanubhāvo na rakkhati.</gatha>
    <hangnum nr="1251"/>
    <gatha type="1"> Takkadhaññarasādīni, āropetvā bahūnipi;</gatha>
    <gatha type="last">Phalapaṇṇakaḷīrāni, pakkhipitvāna tattha ca.</gatha>
    <hangnum nr="1252"/>
    <gatha type="1"> Taṇḍule muṭṭhimattepi, pakkhipitvā pacanti ce;</gatha>
    <gatha type="last">Odhiṃ pana ca dasseti, sañjaneti pavāraṇaṃ.</gatha>
    <hangnum nr="1253"/>
    <gatha type="1"> Rase dhaññarase khīre, vākiritvāna odanaṃ;</gatha>
    <gatha type="last">‘‘Yāguṃ gaṇhatha, yāgu’’nti, vatvā denti sace pana.</gatha>
    <hangnum nr="1254"/>
    <gatha type="1"> Kiñcāpi tanukā hoti, sañjaneti pavāraṇaṃ;</gatha>
    <gatha type="last">Taṃ pacitvā sace denti, yāgusaṅgahitā pana.</gatha>
    <hangnum nr="1255"/>
    <gatha type="1"> Chupanti  macchamaṃsaṃ vā, tanukāyapi yāguyā;</gatha>
    <gatha type="last">Sace sāsapamattampi, paññāyati pavāraṇaṃ.</gatha>
    <hangnum nr="1256"/>
    <gatha type="1"> Macchamaṃsaraso suddho, saṃsatto rasayāgu vā;</gatha>
    <gatha type="last">Na cākappiyamaṃsaṃ vā, sañjaneti pavāraṇaṃ.</gatha>
    <hangnum nr="1257"/>
    <gatha type="1"> Ṭhapetvā vuttadhaññānaṃ, odanaṃ pana sabbaso;</gatha>
    <gatha type="last">Veḷutaṇḍulakādīnaṃ, na pavāreti odano.</gatha>
    <hangnum nr="1258"/>
    <gatha type="1"> Puthukā vā tato tāhi, katabhattampi sattupi;</gatha>
    <gatha type="last">Suddhā na pana pūvā vā, pavārenti kadācipi.</gatha>
    <hangnum nr="1259"/>
    <gatha type="1"> Kharapākena bhaṭṭhānaṃ, vīhīnaṃ taṇḍule pana;</gatha>
    <gatha type="last">Koṭṭetvā denti taṃ cuṇṇaṃ, sattusaṅgahitaṃ mataṃ.</gatha>
    <hangnum nr="1260"/>
    <gatha type="1"> Bhajjitānaṃ  tu vīhīnaṃ, na pavārenti taṇḍulā;</gatha>
    <gatha type="last">Tesaṃ pana ca yaṃ cuṇṇaṃ, taṃ janeti pavāraṇaṃ.</gatha>
    <hangnum nr="1261"/>
    <gatha type="1"> Kharapākena bhaṭṭhānaṃ, vīhīnaṃ kuṇḍakampi ca;</gatha>
    <gatha type="last">Sattunaṃ modako vāpi, sañjaneti pavāraṇaṃ.</gatha>
    <hangnum nr="1262"/>
    <gatha type="1"> Samapākena bhaṭṭhānaṃ, sukkhānaṃ ātapena ca;</gatha>
    <gatha type="last">Kuṇḍakaṃ pana vīhīnaṃ, na janeti pavāraṇaṃ.</gatha>
    <hangnum nr="1263"/>
    <gatha type="1"> Lājā vā pana teheva, katabhattampi sattu vā;</gatha>
    <gatha type="last">Khajjakaṃ pana suddhaṃ vā, na janeti pavāraṇaṃ.</gatha>
    <hangnum nr="1264"/>
    <gatha type="1"> Pūritaṃ macchamaṃsehi, taṃ janeti pavāraṇaṃ;</gatha>
    <gatha type="last">Yaṃ kiñci bhajjitaṃ piṭṭhaṃ, na pavāreti suddhakaṃ.</gatha>
    <hangnum nr="1265"/>
    <gatha type="1"> Yavehi katakummāso, pavāreti, na cāparo;</gatha>
    <gatha type="last">Macchamaṃsesu vattabbaṃ, pākaṭattā na vijjati.</gatha>
    <hangnum nr="1266"/>
    <gatha type="1"> Khādanto kappiyaṃ maṃsaṃ, nisedheti akappiyaṃ;</gatha>
    <gatha type="last">Na so tena pavāreti, avatthuttāti dīpitaṃ.</gatha>
    <hangnum nr="1267"/>
    <gatha type="1"> Tathevākappiyaṃ maṃsaṃ, khādanto kappiyaṃ sace;</gatha>
    <gatha type="last">Nisedheti pavāreti, vatthukattāti vaṇṇitaṃ.</gatha>
    <hangnum nr="1268"/>
    <gatha type="1"> Maṃsaṃ pana ca khādanto, kappiyaṃ vā akappiyaṃ;</gatha>
    <gatha type="last">Pavāreti nisedheti, kiñci kappiyabhojanaṃ.</gatha>
    <hangnum nr="1269"/>
    <gatha type="1"> Sace  akappiyaṃ maṃsaṃ, khādantova akappiyaṃ;</gatha>
    <gatha type="last">Nisedhaṃ na pavāreti, tathā aññaṃ akappiyaṃ.</gatha>
    <hangnum nr="1270"/>
    <gatha type="1"> Sace ajjhohaṭaṃ hoti, sitthamekampi bhikkhunā;</gatha>
    <gatha type="last">Patte hatthe mukhe vāpi, bhojanaṃ pana vijjati.</gatha>
    <hangnum nr="1271"/>
    <gatha type="1"> Pavāraṇapahonaṃ ce, paṭikkhipati bhojanaṃ;</gatha>
    <gatha type="last">Pavāreti sace natthi, na pavāreti katthaci.</gatha>
    <hangnum nr="1272"/>
    <gatha type="1"> Gilitvā ca mukhe bhattaṃ, sesamādāya gacchati;</gatha>
    <gatha type="last">Antarā ca nisedhento, na pavāreti bhojanaṃ.</gatha>
    <hangnum nr="1273"/>
    <gatha type="1"> Mukhe  ca bhattaṃ gilitañca hatthe;</gatha>
    <gatha type="2">Bhattaṃ tu aññassa ca dātukāmo;</gatha>
    <gatha type="3">Patte ca bhattaṃ puna dātukāmo;</gatha>
    <gatha type="last">Paṭikkhipanto na pavārito so.</gatha>
    <hangnum nr="1274"/>
    <gatha type="1"> Asanassa upacchedā, na pavāreti soti hi;</gatha>
    <gatha type="last">Kathayanti mahāpaññā, kāraṇākāraṇaññuno.</gatha>
    <hangnum nr="1275"/>
    <gatha type="1"> Gaṇhato pacchimaṃ aṅgaṃ, dadato purimaṃ pana;</gatha>
    <gatha type="last">Ubhinnaṃ aḍḍhateyyaṃ ce, vinā hatthaṃ pasāritaṃ.</gatha>
    <hangnum nr="1276"/>
    <gatha type="1"> Tasmiṃ abhihaṭaṃ ṭhāne, pavāraṇapahonakaṃ;</gatha>
    <gatha type="last">Tādisaṃ bhuñjamānova, nisedheti pavārito.</gatha>
    <hangnum nr="1277"/>
    <gatha type="1"> Hatthe ādhārake vāpi, pattaṃ ūrūsu vā ṭhitaṃ;</gatha>
    <gatha type="last">Āharitvā sace bhikkhu, ‘‘bhattaṃ gaṇhā’’ti bhāsati.</gatha>
    <hangnum nr="1278"/>
    <gatha type="1"> Anantare nisinnova, taṃ paṭikkhipato pana;</gatha>
    <gatha type="last">Abhihārassa cābhāvā, natthi tassa pavāraṇā.</gatha>
    <hangnum nr="1279"/>
    <gatha type="1"> Bhattapacchiṃ paṇāmetvā, ṭhapetvā purato ‘‘idaṃ;</gatha>
    <gatha type="last">Gaṇhāhī’’ti ca vuttepi, ayameva vinicchayo.</gatha>
    <hangnum nr="1280"/>
    <gatha type="1"> Anantarassa bhikkhussa, dīyamāne panetaro;</gatha>
    <gatha type="last">Pidahanto sakaṃ pattaṃ, hatthehi na pavārito.</gatha>
    <hangnum nr="1281"/>
    <gatha type="1"> Kāyenābhihaṭaṃ bhattaṃ, paṭikkhipati yo pana;</gatha>
    <gatha type="last">Kāyena vāpi vācāya, hoti kassa pavāraṇā.</gatha>
    <hangnum nr="1282"/>
    <gatha type="1"> Eko  abhihaṭe bhatte, pavāraṇabhayā pana;</gatha>
    <gatha type="last">‘‘Ākirākira koṭṭetvā, koṭṭetvā pūrayā’’ti ca.</gatha>
    <hangnum nr="1283"/>
    <gatha type="1"> Sace vadati tassāpi, na panatthi pavāraṇā;</gatha>
    <gatha type="last">Iccevāha mahāthero, mahāpadumanāmako.</gatha>
    <hangnum nr="1284"/>
    <gatha type="1"> Samaṃsañhi  rasaṃ netvā, gaṇhathāti rasaṃ vade;</gatha>
    <gatha type="last">Taṃ sutvā ca nisedhento, neva hoti pavārito.</gatha>
    <hangnum nr="1285"/>
    <gatha type="1"> ‘‘Gaṇha maccharasaṃ sāraṃ, gaṇha maṃsarasa’’nti vā;</gatha>
    <gatha type="last">‘‘Idaṃ gaṇhā’’ti vā vutte, paṭikkhepe pavāraṇā.</gatha>
    <hangnum nr="1286"/>
    <gatha type="1"> Sace maṃsaṃ visuṃ katvā, ‘‘gaṇha maṃsarasa’’nti vā;</gatha>
    <gatha type="last">Vadeyyatthi ca maṃsaṃ ce, paṭikkhepe pavāraṇā.</gatha>
    <hangnum nr="1287"/>
    <gatha type="1"> Odanena ca pucchantaṃ, ‘‘muhuttaṃ āgamehi’’ti;</gatha>
    <gatha type="last">Gahaṇatthaṃ ṭhapentassa, neva tassa pavāraṇā.</gatha>
    <hangnum nr="1288"/>
    <gatha type="1"> Kaḷīrapanasādīhi, missakaṃ macchamaṃsakaṃ;</gatha>
    <gatha type="last">‘‘Kaḷīrasūpakaṃ gaṇha, panasabyañjana’’nti vā.</gatha>
    <hangnum nr="1289"/>
    <gatha type="1"> Vadanti ce paṭikkhepe, neva hoti pavāraṇā;</gatha>
    <gatha type="last">Apavāraṇahetūnaṃ, nāmena pana vuttato.</gatha>
    <hangnum nr="1290"/>
    <gatha type="1"> ‘‘Macchasūpa’’nti vā vutte, ‘‘maṃsasūpa’’nti vā pana;</gatha>
    <gatha type="last">‘‘Idaṃ gaṇhā’’ti vā vutte, hotiyeva pavāraṇā.</gatha>
    <hangnum nr="1291"/>
    <gatha type="1"> Eseva ca nayo vutto, ñeyyo maṃsakarambake;</gatha>
    <gatha type="last">Sabbesu macchamaṃsehi, missakesu ayaṃ nayo.</gatha>
    <hangnum nr="1292"/>
    <gatha type="1"> Bhattasammissitaṃ yāguṃ, āharitvā sace pana;</gatha>
    <gatha type="last">‘‘Yāguṃ gaṇhā’’ti vuttasmiṃ, na pavāreti vārayaṃ.</gatha>
    <hangnum nr="1293"/>
    <gatha type="1"> ‘‘Bhattaṃ gaṇhā’’ti vutte tu, pavāreti paṭikkhipaṃ;</gatha>
    <gatha type="last">Yena vāpucchito tassa, atthitāyāti kāraṇaṃ.</gatha>
    <hangnum nr="1294"/>
    <gatha type="1"> ‘‘Yāgumissakaṃ gaṇhā’’ti, vutte tattha ca yāgu ce;</gatha>
    <gatha type="last">Samā bahutarā vā sā, na pavāreti so kira.</gatha>
    <hangnum nr="1295"/>
    <gatha type="1"> Mandā yāgu, bahuṃ bhattaṃ, sace hoti pavāraṇā;</gatha>
    <gatha type="last">Idaṃ sabbattha niddiṭṭhaṃ, kāraṇaṃ pana duddasaṃ.</gatha>
    <hangnum nr="1296"/>
    <gatha type="1"> Rasaṃ  bahurase bhatte, khīraṃ vā bahukhīrake;</gatha>
    <gatha type="last">Gaṇhathāti visuṃ katvā, deti natthi pavāraṇā.</gatha>
    <hangnum nr="1297"/>
    <gatha type="1"> Gacchanteneva  bhottabbaṃ, gacchanto ce pavārito;</gatha>
    <gatha type="last">Bhuñjitabbaṃ ṭhiteneva, ṭhatvā yadi pavārito.</gatha>
    <hangnum nr="1298"/>
    <gatha type="1"> Udakaṃ vāpi patvā so, sace tiṭṭhati kaddamaṃ;</gatha>
    <gatha type="last">Atirittaṃ tu kāretvā, bhuñjitabbaṃ tato puna.</gatha>
    <hangnum nr="1299"/>
    <gatha type="1"> Pīṭhake yo nisīditvā, pavāreti sace pana;</gatha>
    <gatha type="last">Āsanaṃ avicāletvā, bhuñjitabbaṃ yathāsukhaṃ.</gatha>
    <hangnum nr="1300"/>
    <gatha type="1"> Sace mañce nisīditvā, pavāreti tato pana;</gatha>
    <gatha type="last">Ito saṃsarituṃ etto, īsakampi na labbhati.</gatha>
    <hangnum nr="1301"/>
    <gatha type="1"> Tena mañcena naṃ saddhiṃ, vaṭṭataññatra nenti ce;</gatha>
    <gatha type="last">Evaṃ sabbattha ñātabbaṃ, viññunā vinayaññunā.</gatha>
    <hangnum nr="1302"/>
    <gatha type="1"> Nipajjitvāva bhottabbaṃ, nipanno ce pavārito;</gatha>
    <gatha type="last">Vāretukkuṭiko hutvā, bhuñjitabbaṃ tatheva ca.</gatha>
    <hangnum nr="1303"/>
    <gatha type="1"> Athālametaṃ sabbanti, vattabbaṃ tena bhikkhunā;</gatha>
    <gatha type="last">Atirittaṃ karontena, onametvāna bhājanaṃ.</gatha>
    <hangnum nr="1304"/>
    <gatha type="1"> Kappiyaṃ pana kātabbaṃ, na patteyeva kevalaṃ;</gatha>
    <gatha type="last">Pacchiyaṃ yadi vā kuṇḍe, kātuṃ vaṭṭati bhājane.</gatha>
    <hangnum nr="1305"/>
    <gatha type="1"> Pavāritānaṃ apavāritānaṃ;</gatha>
    <gatha type="2">Aññesametaṃ pana vaṭṭateva;</gatha>
    <gatha type="3">Yenātirittaṃ tu kataṃ ṭhapetvā;</gatha>
    <gatha type="last">Tameva cekaṃ paribhuñjitabbaṃ.</gatha>
    <hangnum nr="1306"/>
    <gatha type="1"> Kappiyaṃ pana kāretvā, bhuñjantasseva bhikkhuno;</gatha>
    <gatha type="last">Byañjanaṃ vāpi yaṃ kiñci, patte tassākiranti ce.</gatha>
    <hangnum nr="1307"/>
    <gatha type="1"> Atirittaṃ tu kāretvā, bhuñjitabbaṃ tathā puna;</gatha>
    <gatha type="last">Yena taṃ akataṃ yaṃ vā, kātabbaṃ tena taṃ visuṃ.</gatha>
    <hangnum nr="1308"/>
    <gatha type="1"> Kataṃ  akappiyādīhi, atirittaṃ tu sattahi;</gatha>
    <gatha type="last">Na gilānātirittañca, taṃ hotinatirittakaṃ.</gatha>
    <hangnum nr="1309"/>
    <gatha type="1"> Yopi  pātova ekampi, sitthaṃ bhutvā nisīdati;</gatha>
    <gatha type="last">Upakaṭṭhūpanītampi, kātuṃ labhati kappiyaṃ.</gatha>
    <hangnum nr="1310"/>
    <gatha type="1"> Āhāratthāya yāmādi-kālikaṃ paṭigaṇhato;</gatha>
    <gatha type="last">Anāmisaṃ tamevassa, dukkaṭaṃ paribhuñjato.</gatha>
    <hangnum nr="1311"/>
    <gatha type="1"> Tathā anatirittanti, saññino atirittake;</gatha>
    <gatha type="last">Tattha vematikassāpi, dukkaṭaṃ paridīpitaṃ.</gatha>
    <hangnum nr="1312"/>
    <gatha type="1"> Anāpattātirittaṃ tu, kārāpetvāna bhuñjato;</gatha>
    <gatha type="last">Gilānassātirittaṃ vā, tathā ummattakādino.</gatha>
    <hangnum nr="1313"/>
    <gatha type="1"> Samuṭṭhānādayo sabbe, kathinena samā matā;</gatha>
    <gatha type="last">Kappiyākaraṇañceva, bhojanañca kriyākriyaṃ.</gatha>
    <centered>Paṭhamapavāraṇakathā.</centered>
    <hangnum nr="1314"/>
    <gatha type="1"> Yo panānatirittena, pavāreyya pavāritaṃ;</gatha>
    <gatha type="last">Jānaṃ āsādanāpekkho, bhutte pācitti tassa tu.</gatha>
    <hangnum nr="1315"/>
    <gatha type="1"> Dukkaṭaṃ abhihāre ca, gahaṇe itarassa hi;</gatha>
    <gatha type="last">Ajjhohārapayogesu, sabbesupi ca dukkaṭaṃ.</gatha>
    <hangnum nr="1316"/>
    <gatha type="1"> Bhojanassāvasānasmiṃ, pācitti paridīpitā;</gatha>
    <gatha type="last">Abhihārakabhikkhussa, sabbaṃ tasseva dassitaṃ.</gatha>
    <hangnum nr="1317"/>
    <gatha type="1"> Pavāritoti saññissa, bhikkhusmiṃ apavārite;</gatha>
    <gatha type="last">Vimatissubhayatthāpi, dukkaṭaṃ paridīpitaṃ.</gatha>
    <hangnum nr="1318"/>
    <gatha type="1"> Anāpattātirittaṃ vā, kārāpetvāva deti ce;</gatha>
    <gatha type="last">Gilānassāvasesaṃ vā, aññassatthāya deti vā.</gatha>
    <hangnum nr="1319"/>
    <gatha type="1"> Sesaṃ  sabbamasesena, anantarasamaṃ mataṃ;</gatha>
    <gatha type="last">Omasavādatulyāva, samuṭṭhānādayo nayā.</gatha>
    <centered>Dutiyapavāraṇakathā.</centered>
    <hangnum nr="1320"/>
    <gatha type="1"> Khādanīyaṃ vā bhojanīyaṃ vā;</gatha>
    <gatha type="2">Kiñci vikāle yo pana bhikkhu;</gatha>
    <gatha type="3">Khādati  bhuñjati vāpi ca taṃ;</gatha>
    <gatha type="last">So jinavuttaṃ dosamupeti.</gatha>
    <hangnum nr="1321"/>
    <gatha type="1"> Yamāmisagatañcettha, vanamūlaphalādikaṃ;</gatha>
    <gatha type="last">Kālikesvasammohatthaṃ, veditabbamidaṃ pana.</gatha>
    <hangnum nr="1322"/>
    <gatha type="1"> Mūlaṃ kandaṃ muḷālañca, matthakaṃ khandhakaṃ tacaṃ;</gatha>
    <gatha type="last">Pattaṃ pupphaṃ phalaṃ aṭṭhi, piṭṭhaṃ niyyāsameva ca.</gatha>
    <hangnum nr="1323"/>
    <gatha type="1"> Mūlakhādanīyādīnaṃ, mukhamattanidassanaṃ;</gatha>
    <gatha type="last">Bhikkhūnaṃ pāṭavatthāya, nāmatthesu nibodhatha.</gatha>
    <hangnum nr="1324"/>
    <gatha type="1"> Mūlakaṃ khārakañceva, vatthulaṃ taṇḍuleyyakaṃ;</gatha>
    <gatha type="last">Tambakaṃ jajjharikañca, caccu vajakalīpi ca.</gatha>
    <hangnum nr="1325"/>
    <gatha type="1">Mūlāni evamādīnaṃ, sākānaṃ āmise pana;</gatha>
    <gatha type="last">Saṅgahaṃ idha gacchanti, āhāratthaṃ pharanti hi.</gatha>
    <hangnum nr="1326"/>
    <gatha type="1"> Chaḍḍenti jaraṭṭhaṃ chetvā, yaṃ taṃ vajakalissa tu;</gatha>
    <gatha type="last">Taṃ yāvajīvikaṃ vuttaṃ, sesānaṃ yāvakālikaṃ.</gatha>
    <hangnum nr="1327"/>
    <gatha type="1"> Haliddi siṅgiverañca, vacattaṃ ativisaṃ vacaṃ;</gatha>
    <gatha type="last">Usīraṃ bhaddamuttañca, tathā kaṭukarohiṇī.</gatha>
    <hangnum nr="1328"/>
    <gatha type="1"> Iccevamādikaṃ aññaṃ, pañcamūlādikaṃ bahu;</gatha>
    <gatha type="last">Nānappakārakaṃ mūlaṃ, viññeyyaṃ yāvajīvikaṃ.</gatha>
    <hangnum nr="1329"/>
    <gatha type="1"> Masālupiṇḍalādīnaṃ , vallīnaṃ āluvassa ca;</gatha>
    <gatha type="last">Kando uppalajātīnaṃ, tathā padumajātiyā.</gatha>
    <hangnum nr="1330"/>
    <gatha type="1"> Kadalīsiggutālānaṃ, māluvassa ca veḷuyā;</gatha>
    <gatha type="last">Satāvari kaserūnaṃ, kando ambāṭakassa ca.</gatha>
    <hangnum nr="1331"/>
    <gatha type="1"> Iccevamādayo kandā;</gatha>
    <gatha type="2">Dassitā yāvakālikā;</gatha>
    <gatha type="3">Dhoto so āmise vutto;</gatha>
    <gatha type="last">Kando yo khīravalliyā.</gatha>
    <hangnum nr="1332"/>
    <gatha type="1"> Adhoto lasuṇañceva, khīrakākoliādayo;</gatha>
    <gatha type="last">Kandā vākyapathātītā, viññeyyā yāvajīvikā.</gatha>
    <hangnum nr="1333"/>
    <gatha type="1"> Puṇḍarīkamuḷālañca , muḷālaṃ padumassa ca;</gatha>
    <gatha type="last">Evamādimanekampi, muḷālaṃ yāvakālikaṃ.</gatha>
    <hangnum nr="1334"/>
    <gatha type="1"> Tālahintālakuntāla-nāḷikerādisambhavaṃ;</gatha>
    <gatha type="last">Haliddisiṅgiverānaṃ, muḷālaṃ yāvajīvikaṃ.</gatha>
    <hangnum nr="1335"/>
    <gatha type="1"> Tālahintālakuntāla-kaḷīro ketakassa ca;</gatha>
    <gatha type="last">Kadalīnāḷikerānaṃ, matthakaṃ mūlakassa ca.</gatha>
    <hangnum nr="1336"/>
    <gatha type="1"> Khajjurerakavettānaṃ, ucchuveḷunaḷādinaṃ;</gatha>
    <gatha type="last">Sattannaṃ pana dhaññānaṃ, kaḷīro sāsapassa ca.</gatha>
    <hangnum nr="1337"/>
    <gatha type="1"> Iccevamādayoneke, matthakā yāvakālikā;</gatha>
    <gatha type="last">Aññe haliddiādīnaṃ, matthakā yāvajīvikā.</gatha>
    <hangnum nr="1338"/>
    <gatha type="1"> Tālakuntālakādīnaṃ, chinditvā pātito pana;</gatha>
    <gatha type="last">Gato jaraṭṭhabundo so, saṅgahaṃ yāvajīvike.</gatha>
    <hangnum nr="1339"/>
    <gatha type="1">Khandhakhādanīyaṃ nāma, ucchukhandho pakāsito;</gatha>
    <gatha type="last">Sālakalyāṇiyā khandho, tathā pathaviyaṃ gato.</gatha>
    <hangnum nr="1340"/>
    <gatha type="1"> Evamuppalajātīnaṃ, daṇḍako yāvakāliko;</gatha>
    <gatha type="last">Paṇṇadaṇḍuppalādīnaṃ, sabbo padumajātiyā.</gatha>
    <hangnum nr="1341"/>
    <gatha type="1"> Yāvajīvikasaṅkhātā , karamaddādidaṇḍakā;</gatha>
    <gatha type="last">Tacesucchutacoveko, saraso yāvakāliko.</gatha>
    <hangnum nr="1342"/>
    <gatha type="1"> Mūlakaṃ khārako caccu, tambako taṇḍuleyyako;</gatha>
    <gatha type="last">Vatthulo cīnamuggo ca, ummā vajakalī tathā.</gatha>
    <hangnum nr="1343"/>
    <gatha type="1"> Jajjharī kāsamaddo ca, sellu siggu ca nāḷikā;</gatha>
    <gatha type="last">Varuṇo aggimantho ca, jīvantī sunisannako.</gatha>
    <hangnum nr="1344"/>
    <gatha type="1"> Rājamāso ca māso ca, nipphāvo migapupphikā;</gatha>
    <gatha type="last">Vaṇṭako bhūmiloṇīti, evamādimanekakaṃ.</gatha>
    <hangnum nr="1345"/>
    <gatha type="1">Pattakhādanīyaṃ nāma, kathitaṃ yāvakālikaṃ;</gatha>
    <gatha type="last">Itarā ca mahāloṇi, dīpitā yāvajīvikā.</gatha>
    <hangnum nr="1346"/>
    <gatha type="1"> Yāvakālikamicceva, kathitaṃ ambapallavaṃ;</gatha>
    <gatha type="last">Nimbassa kuṭajassāpi, paṇṇaṃ sulasiyāpi ca.</gatha>
    <hangnum nr="1347"/>
    <gatha type="1"> Kappāsikapaṭolānaṃ , tesaṃ pupphaphalāni ca;</gatha>
    <gatha type="last">Phaṇijjakajjukānañca, paṇṇaṃ taṃ yāvajīvikaṃ.</gatha>
    <hangnum nr="1348"/>
    <gatha type="1"> Aṭṭhannaṃ mūlakādīnaṃ, pupphaṃ nipphāvakassa ca;</gatha>
    <gatha type="last">Tathā pupphaṃ karīrassa, pupphaṃ varuṇakassa ca.</gatha>
    <hangnum nr="1349"/>
    <gatha type="1"> Pupphaṃ kaserukassāpi, jīvantī siggupupphakaṃ;</gatha>
    <gatha type="last">Padumuppalajātīnaṃ, pupphānaṃ kaṇṇikāpi ca.</gatha>
    <hangnum nr="1350"/>
    <gatha type="1"> Nāḷikerassa tālassa, taruṇaṃ ketakassa ca;</gatha>
    <gatha type="last">Iccevamādikaṃ puppha-manekaṃ yāvakālikaṃ.</gatha>
    <hangnum nr="1351"/>
    <gatha type="1"> Yāvakālikapupphāni, ṭhapetvā pana sesakaṃ;</gatha>
    <gatha type="last">Yāvajīvikapupphanti, dīpaye sabbameva ca.</gatha>
    <hangnum nr="1352"/>
    <gatha type="1"> Tilakamakulasālamallikānaṃ ;</gatha>
    <gatha type="2">Kakudhakapitthakakundakaḷīnaṃ;</gatha>
    <gatha type="3">Kuravakakaravīrapāṭalīnaṃ;</gatha>
    <gatha type="last">Kusumamidaṃ pana yāvajīvikaṃ.</gatha>
    <hangnum nr="1353"/>
    <gatha type="1"> Ambambāṭakajambūnaṃ, phalañca panasassa ca;</gatha>
    <gatha type="last">Mātuluṅgakapitthānaṃ, phalaṃ tintiṇikassa ca.</gatha>
    <hangnum nr="1354"/>
    <gatha type="1"> Tālassa nāḷikerassa, phalaṃ khajjūriyāpi ca;</gatha>
    <gatha type="last">Labujassa ca cocassa, mocassa madhukassa ca.</gatha>
    <hangnum nr="1355"/>
    <gatha type="1"> Badarassa karamaddassa, phalaṃ vātiṅgaṇassa ca;</gatha>
    <gatha type="last">Kumbhaṇḍatipusānañca, phalaṃ eḷālukassa ca.</gatha>
    <hangnum nr="1356"/>
    <gatha type="1"> Rājāyatanaphalaṃ pussa-phalaṃ timbarukassa ca;</gatha>
    <gatha type="last">Evamādimanekampi, phalaṃ taṃ yāvakālikaṃ.</gatha>
    <hangnum nr="1357"/>
    <gatha type="1"> Tiphalaṃ pipphalī jāti-phalañca kaṭukapphalaṃ;</gatha>
    <gatha type="last">Goṭṭhaphalaṃ bilaṅgañca, takkolamaricāni ca.</gatha>
    <hangnum nr="1358"/>
    <gatha type="1"> Evamādīni vuttāni, avuttāni ca pāḷiyaṃ;</gatha>
    <gatha type="last">Phalāni pana gacchanti, yāvajīvikasaṅgahaṃ.</gatha>
    <hangnum nr="1359"/>
    <gatha type="1"> Panasambāṭakaṭṭhīni, sālaṭṭhi labujaṭṭhi ca;</gatha>
    <gatha type="last">Ciñcābimbaphalaṭṭhīni, pokkharaṭṭhi ca sabbaso.</gatha>
    <hangnum nr="1360"/>
    <gatha type="1"> Khajjūriketakādīnaṃ , tathā tālaphalaṭṭhi ca;</gatha>
    <gatha type="last">Evamādīni gacchanti, yāvakālikasaṅgahaṃ.</gatha>
    <hangnum nr="1361"/>
    <gatha type="1"> Punnāgamadhukaṭṭhīni, sellaṭṭhi tiphalaṭṭhi ca;</gatha>
    <gatha type="last">Evamādīni aṭṭhīni, niddiṭṭhāni anāmise.</gatha>
    <hangnum nr="1362"/>
    <gatha type="1"> Sattannaṃ pana dhaññānaṃ, aparaṇṇānameva ca;</gatha>
    <gatha type="last">Piṭṭhaṃ panasasālānaṃ, labujambāṭakassa ca.</gatha>
    <hangnum nr="1363"/>
    <gatha type="1"> Tālapiṭṭhaṃ  tathā dhotaṃ, piṭṭhaṃ yaṃ khīravalliyā;</gatha>
    <gatha type="last">Evamādimanekampi, kathitaṃ yāvakālikaṃ.</gatha>
    <hangnum nr="1364"/>
    <gatha type="1"> Adhotaṃ tālapiṭṭhañca, piṭṭhaṃ yaṃ khīravalliyā;</gatha>
    <gatha type="last">Assagandhādipiṭṭhañca, hoti taṃ yāvajīvikaṃ.</gatha>
    <hangnum nr="1365"/>
    <gatha type="1">Niyyāso ucchunibbatto, eko sattāhakāliko;</gatha>
    <gatha type="last">Avaseso ca hiṅgādi, niyyāso yāvajīviko.</gatha>
    <hangnum nr="1366"/>
    <gatha type="1"> Mūlādīsu mayā kiñci, mukhamattaṃ nidassitaṃ;</gatha>
    <gatha type="last">Etassevānusārena, seso ñeyyo vibhāvinā.</gatha>
    <hangnum nr="1367"/>
    <gatha type="1"> ‘‘Bhuñjissāmi vikāle’’ti, āmisaṃ paṭigaṇhato;</gatha>
    <gatha type="last">Kāle vikālasaññissa, kāle vematikassa ca.</gatha>
    <hangnum nr="1368"/>
    <gatha type="1"> Dukkaṭaṃ, kālasaññissa, anāpatti pakāsitā;</gatha>
    <gatha type="last">Idaṃ eḷakalomena, samuṭṭhānādinā samaṃ.</gatha>
    <centered>Vikālabhojanakathā.</centered>
    <hangnum nr="1369"/>
    <gatha type="1"> Bhojanaṃ sannidhiṃ katvā, khādanaṃ vāpi yo pana;</gatha>
    <gatha type="last">Bhuñjeyya vāpi khādeyya, tassa pācittiyaṃ siyā.</gatha>
    <hangnum nr="1370"/>
    <gatha type="1"> Bhikkhu yaṃ sāmaṇerānaṃ, pariccajatyanālayo;</gatha>
    <gatha type="last">Nidahitvā sace tassa, denti taṃ puna vaṭṭati.</gatha>
    <hangnum nr="1371"/>
    <gatha type="1"> Sayaṃ paṭiggahetvāna, apariccattameva yaṃ;</gatha>
    <gatha type="last">Dutiye divase tassa, nihitaṃ taṃ na vaṭṭati.</gatha>
    <hangnum nr="1372"/>
    <gatha type="1"> Tato ajjhoharantassa, ekasitthampi bhikkhuno;</gatha>
    <gatha type="last">Pācitti kathitā suddhā, suddhacittena tādinā.</gatha>
    <hangnum nr="1373"/>
    <gatha type="1"> Akappiyesu  maṃsesu, manussasseva maṃsake;</gatha>
    <gatha type="last">Thullaccayena pācitti, dukkaṭena sahetare.</gatha>
    <hangnum nr="1374"/>
    <gatha type="1"> Yāmakālikasaṅkhātaṃ , pācitti paribhuñjato;</gatha>
    <gatha type="last">Dukkaṭāpattiyā saddhiṃ, āhāratthāya bhuñjato.</gatha>
    <hangnum nr="1375"/>
    <gatha type="1"> Sace pavārito hutvā, annaṃ anatirittakaṃ;</gatha>
    <gatha type="last">Bhuñjato pakataṃ tassa, hoti pācittiyadvayaṃ.</gatha>
    <hangnum nr="1376"/>
    <gatha type="1"> Thullaccayena saddhiṃ dve, maṃse mānusake siyuṃ;</gatha>
    <gatha type="last">Sese akappiye maṃse, dukkaṭena saha dvayaṃ.</gatha>
    <hangnum nr="1377"/>
    <gatha type="1"> Yāmakālikasaṅkhātaṃ, bhuñjato sati paccaye;</gatha>
    <gatha type="last">Sāmisena mukhena dve, ekameva nirāmisaṃ.</gatha>
    <hangnum nr="1378"/>
    <gatha type="1"> Tamevajjhoharantassa, āhāratthāya kevalaṃ;</gatha>
    <gatha type="last">Dvīsu tesu vikappesu, dukkaṭaṃ pana vaḍḍhati.</gatha>
    <hangnum nr="1379"/>
    <gatha type="1"> Vikāle bhuñjato suddhaṃ, sannidhipaccayāpi ca;</gatha>
    <gatha type="last">Vikālabhojanā ceva, hoti pācittiyadvayaṃ.</gatha>
    <hangnum nr="1380"/>
    <gatha type="1"> Maṃse thullaccayañceva, dukkaṭampi ca vaḍḍhati;</gatha>
    <gatha type="last">Manussamaṃse sese ca, yathānukkamato dvayaṃ.</gatha>
    <hangnum nr="1381"/>
    <gatha type="1"> Natthevānatirittampi, vikāle paribhuñjato;</gatha>
    <gatha type="last">Doso sabbavikappesu, bhikkhuno tannimittako.</gatha>
    <hangnum nr="1382"/>
    <gatha type="1"> Vikālapaccayā vāpi, na doso yāmakālike;</gatha>
    <gatha type="last">Sattāhakālikaṃ yāva-jīvikaṃ paṭigaṇhato.</gatha>
    <hangnum nr="1383"/>
    <gatha type="1"> Āhārasseva atthāya, gahaṇe duvidhassa tu;</gatha>
    <gatha type="last">Ajjhohārapayogesu, dukkaṭaṃ tu nirāmise.</gatha>
    <hangnum nr="1384"/>
    <gatha type="1"> Atha āmisasaṃsaṭṭhaṃ, gahetvā ṭhapitaṃ sace;</gatha>
    <gatha type="last">Puna ajjhoharantassa, pācitteva pakāsitā.</gatha>
    <hangnum nr="1385"/>
    <gatha type="1"> Kālo yāmo ca sattāhaṃ, iti kālattayaṃ idaṃ;</gatha>
    <gatha type="last">Atikkamayato doso, kālaṃ taṃ taṃ tu kālikaṃ.</gatha>
    <hangnum nr="1386"/>
    <gatha type="1"> Attanā tīṇi sambhinna-rasāni itarāni hi;</gatha>
    <gatha type="last">Sabhāvamupaneteva, yāvakālikamattano.</gatha>
    <hangnum nr="1387"/>
    <gatha type="1"> Evameva  ca sesesu, kālikesu viniddise;</gatha>
    <gatha type="last">Imesu pana sabbesu, kālikesu catūsvapi.</gatha>
    <hangnum nr="1388"/>
    <gatha type="1"> Kālikadvayamādimhi, antovutthañca sannidhi;</gatha>
    <gatha type="last">Ubhayampi na hoteva, pacchimaṃ kālikadvayaṃ.</gatha>
    <hangnum nr="1389"/>
    <gatha type="1"> Akappiyāya kuṭiyā, vutthenantadvayena taṃ;</gatha>
    <gatha type="last">Gahitaṃ tadahe vāpi, dvayaṃ pubbaṃ na vaṭṭati.</gatha>
    <hangnum nr="1390"/>
    <gatha type="1"> Mukhasannidhi nāmāyaṃ, antovutthaṃ na kappati;</gatha>
    <gatha type="last">Iti vuttaṃ daḷhaṃ katvā, mahāpaccariyaṃ pana.</gatha>
    <hangnum nr="1391"/>
    <gatha type="1"> Na doso nidahitvāpi, paṭhamaṃ kālikattayaṃ;</gatha>
    <gatha type="last">Taṃ taṃ sakaṃ sakaṃ kāla-manatikkamma bhuñjato.</gatha>
    <hangnum nr="1392"/>
    <gatha type="1"> Tathā ummattakādīnaṃ, anāpatti pakāsitā;</gatha>
    <gatha type="last">Samameḷakalomena, samuṭṭhānādinā idaṃ.</gatha>
    <centered>Sannidhikārakathā.</centered>
    <hangnum nr="1393"/>
    <gatha type="1"> Bhojanāni paṇītāni, agilāno panattano;</gatha>
    <gatha type="last">Atthāya viññāpetvāna, pācitti paribhuñjato.</gatha>
    <hangnum nr="1394"/>
    <gatha type="1"> ‘‘Sappinā dehi bhattaṃ me, sasappiṃ sappimissakaṃ;</gatha>
    <gatha type="last">Sappibhattañca dehī’’ti, viññāpentassa dukkaṭaṃ.</gatha>
    <hangnum nr="1395"/>
    <gatha type="1"> Viññāpetvā tathā taṃ ce, dukkaṭaṃ paṭigaṇhato;</gatha>
    <gatha type="last">Puna ajjhoharantassa, pācitti pariyāputā.</gatha>
    <hangnum nr="1396"/>
    <gatha type="1"> Suddhāni sappiādīni, viññāpetvāna bhuñjato;</gatha>
    <gatha type="last">Sekhiyesupi viññatti, dukkaṭaṃ paridīpaye.</gatha>
    <hangnum nr="1397"/>
    <gatha type="1"> Tasmā paṇītasaṃsaṭṭhaṃ, viññāpetvāva bhuñjato;</gatha>
    <gatha type="last">Sattadhaññamayaṃ bhattaṃ, pācittiyamudīraye.</gatha>
    <hangnum nr="1398"/>
    <gatha type="1"> Sace  ‘‘gosappinā mayhaṃ, dehi bhatta’’nti yācito;</gatha>
    <gatha type="last">Ajiyā sappiādīhi, visaṅketaṃ dadāti ce.</gatha>
    <hangnum nr="1399"/>
    <gatha type="1"> ‘‘Sappinā dehi’’ vutto ce, navanītādikesupi;</gatha>
    <gatha type="last">Deti aññatarenassa, visaṅketanti dīpitaṃ.</gatha>
    <hangnum nr="1400"/>
    <gatha type="1"> Yena  yena hi viññattaṃ, tasmiṃ mūlepi tassa vā;</gatha>
    <gatha type="last">Laddhepi pana taṃ laddhaṃ, hotiyeva na aññathā.</gatha>
    <hangnum nr="1401"/>
    <gatha type="1"> Ṭhapetvā sappiādīni, āgatāni hi pāḷiyaṃ;</gatha>
    <gatha type="last">Aññehi viññāpentassa, hoti āpatti dukkaṭaṃ.</gatha>
    <hangnum nr="1402"/>
    <gatha type="1"> Sabbehi sappiādīhi, viññāpetvāva ekato;</gatha>
    <gatha type="last">Bhuñjatekarasaṃ katvā, nava pācittiyo matā.</gatha>
    <hangnum nr="1403"/>
    <gatha type="1"> Akappiyena vuttepi, sappinā deti tena ce;</gatha>
    <gatha type="last">Gahaṇe paribhogepi, dukkaṭaṃ paridīpitaṃ.</gatha>
    <hangnum nr="1404"/>
    <gatha type="1"> Gilānassa gilānoti, saññino vimatissa vā;</gatha>
    <gatha type="last">Dukkaṭaṃ muninā vuttaṃ, anāpatti pakāsitā.</gatha>
    <hangnum nr="1405"/>
    <gatha type="1"> Gilānakāle viññatta-magilānassa bhuñjato;</gatha>
    <gatha type="last">Gilānassāvasesaṃ vā, ñātakādīnameva vā.</gatha>
    <hangnum nr="1406"/>
    <gatha type="1"> Idaṃ catusamuṭṭhānaṃ, kāyato kāyavācato;</gatha>
    <gatha type="last">Kāyacittā tathā kāya-vācācittattayāpi ca.</gatha>
    <centered>Paṇītabhojanakathā.</centered>
    <hangnum nr="1407"/>
    <gatha type="1"> Adinnañhi mukhadvāraṃ, āhāraṃ āhareyya yo;</gatha>
    <gatha type="last">Dantaponodakaṃ hitvā, tassa pācittiyaṃ siyā.</gatha>
    <hangnum nr="1408"/>
    <gatha type="1"> Hatthapāsobhinīhāro, majjhimuccāraṇakkhamo;</gatha>
    <gatha type="last">Manusso vāmanusso vā, deti kāyādinā tidhā.</gatha>
    <hangnum nr="1409"/>
    <gatha type="1"> Paṭiggaṇhāti  taṃ bhikkhu, dīyamānaṃ sace dvidhā;</gatha>
    <gatha type="last">Evaṃ pañcaṅgasaṃyoge, gahaṇaṃ tassa rūhati.</gatha>
    <hangnum nr="1410"/>
    <gatha type="1"> Dāyako gaganaṭṭho ce, bhūmaṭṭho cetaro siyā;</gatha>
    <gatha type="last">Bhūmaṭṭhassa ca sīsena, gaganaṭṭhassa dehino.</gatha>
    <hangnum nr="1411"/>
    <gatha type="1"> Yamāsannataraṃ aṅgaṃ, orimantena tassa tu;</gatha>
    <gatha type="last">Dātuṃ vāpi gahetuṃ vā, vinā hatthaṃ pasāritaṃ.</gatha>
    <hangnum nr="1412"/>
    <gatha type="1"> Hatthapāso minetabbo, nagaṭṭhādīsvayaṃ nayo;</gatha>
    <gatha type="last">Evarūpe pana ṭhāne, ṭhatvā ce deti vaṭṭati.</gatha>
    <hangnum nr="1413"/>
    <gatha type="1"> Pakkhī  vā mukhatuṇḍena, hatthī soṇḍāya vā pana;</gatha>
    <gatha type="last">Sace yaṃ kiñci pupphaṃ vā, phalaṃ vā deti vaṭṭati.</gatha>
    <hangnum nr="1414"/>
    <gatha type="1"> Bhattabyañjanapuṇṇāni, bhājanāni bahūnipi;</gatha>
    <gatha type="last">Sīsenādāya bhikkhussa, gantvā kassaci santikaṃ.</gatha>
    <hangnum nr="1415"/>
    <gatha type="1"> Īsakaṃ pana onatvā, ‘‘gaṇhā’’ti yadi bhāsati;</gatha>
    <gatha type="last">Tena hatthaṃ pasāretvā, heṭṭhimaṃ pana bhājanaṃ.</gatha>
    <hangnum nr="1416"/>
    <gatha type="1"> Paṭicchitabbaṃ taṃ eka- desenāpi ca bhikkhunā;</gatha>
    <gatha type="last">Honti ettāvatā tāni, gahitāneva sabbaso.</gatha>
    <hangnum nr="1417"/>
    <gatha type="1"> Tato paṭṭhāya taṃ sabbaṃ, oropetvā yathāsukhaṃ;</gatha>
    <gatha type="last">Ugghāṭetvā tato iṭṭhaṃ, gahetuṃ pana vaṭṭati.</gatha>
    <hangnum nr="1418"/>
    <gatha type="1"> Pacchiādimhi vattabba-matthi kiṃ ekabhājane;</gatha>
    <gatha type="last">Kājabhattaṃ haranto ce, onatvā deti vaṭṭati.</gatha>
    <hangnum nr="1419"/>
    <gatha type="1"> Tiṃsahattho siyā veḷu, antesu ca duve ghaṭā;</gatha>
    <gatha type="last">Sappino, gahitekasmiṃ, sabbaṃ gahitameva taṃ.</gatha>
    <hangnum nr="1420"/>
    <gatha type="1"> Bahupattā ca mañce vā, pīṭhe vā kaṭasārake;</gatha>
    <gatha type="last">Ṭhapitā dāyako hattha-pāse ṭhatvāna deti ce.</gatha>
    <hangnum nr="1421"/>
    <gatha type="1"> Paṭiggahaṇasaññāya, mañcādīni sace pana;</gatha>
    <gatha type="last">Nisīdati phusitvā yo, yañca pattesu dīyati.</gatha>
    <hangnum nr="1422"/>
    <gatha type="1"> Gahitaṃ  tena taṃ sabbaṃ, hotiyeva na saṃsayo;</gatha>
    <gatha type="last">Paṭiggahessāmicceva, mañcādīni sace pana.</gatha>
    <hangnum nr="1423"/>
    <gatha type="1"> Gahitaṃ hoti taṃ sabbaṃ, āruhitvā nisīdati;</gatha>
    <gatha type="last">Āhacca kucchiyā kucchiṃ, ṭhitā pattā hi bhūmiyaṃ.</gatha>
    <hangnum nr="1424"/>
    <gatha type="1"> Yaṃ yaṃ aṅguliyā vāpi, phusitvā sūciyāpi vā;</gatha>
    <gatha type="last">Nisinno tattha tattheva, dīyamānaṃ tu vaṭṭati.</gatha>
    <hangnum nr="1425"/>
    <gatha type="1"> Kaṭasāre mahantasmiṃ, tathā hatthattharādisu;</gatha>
    <gatha type="last">Gaṇhato hatthapāsasmiṃ, vijjamāne tu vaṭṭati.</gatha>
    <hangnum nr="1426"/>
    <gatha type="1"> Tatthajātakapaṇṇesu, gahetuṃ na ca vaṭṭati;</gatha>
    <gatha type="last">Na panetāni kāyena, paṭibaddhāni honti hi.</gatha>
    <hangnum nr="1427"/>
    <gatha type="1"> Asaṃhārimapāsāṇe , phalake vāpi tādise;</gatha>
    <gatha type="last">Khāṇubaddhepi vā mañce, gahaṇaṃ neva rūhati.</gatha>
    <hangnum nr="1428"/>
    <gatha type="1"> Tintiṇikādipaṇṇesu, bhūmiyaṃ patthaṭesu vā;</gatha>
    <gatha type="last">Dhāretumasamatthattā, gahaṇaṃ na ca rūhati.</gatha>
    <hangnum nr="1429"/>
    <gatha type="1"> Hatthapāsamatikkamma, dīghadaṇḍena deti ce;</gatha>
    <gatha type="last">Vattabbo bhikkhunāgantvā, dehīti parivesako.</gatha>
    <hangnum nr="1430"/>
    <gatha type="1"> Sace patte rajo hoti, dhovitabbo jale sati;</gatha>
    <gatha type="last">Tasmiṃ asati puñchitvā, gahetabbo asesato.</gatha>
    <hangnum nr="1431"/>
    <gatha type="1"> Piṇḍāya vicarantassa, rajaṃ patati ce pana;</gatha>
    <gatha type="last">Bhikkhā paṭiggahetvāva, gahetabbā vijānatā.</gatha>
    <hangnum nr="1432"/>
    <gatha type="1"> Appaṭiggahite bhikkhuṃ, gaṇhato pana dukkaṭaṃ;</gatha>
    <gatha type="last">Paṭiggahetvānāpatti, pacchā taṃ paribhuñjato.</gatha>
    <hangnum nr="1433"/>
    <gatha type="1"> ‘‘Paṭiggahetvā dethā’’ti, vutte taṃ vacanaṃ pana;</gatha>
    <gatha type="last">Asutvānādiyitvā vā, denti ce natthi dukkaṭaṃ.</gatha>
    <hangnum nr="1434"/>
    <gatha type="1"> Pacchā paṭiggahetvāva, gahetabbaṃ vijānatā;</gatha>
    <gatha type="last">Sace rajaṃ nipāteti, mahāvāto tato tato.</gatha>
    <hangnum nr="1435"/>
    <gatha type="1"> Na  sakkā ca siyā bhikkhaṃ, gahetuṃ yadi bhikkhunā;</gatha>
    <gatha type="last">Aññassa dātukāmena, gahetuṃ pana vaṭṭati.</gatha>
    <hangnum nr="1436"/>
    <gatha type="1"> Sāmaṇerassa taṃ datvā, dinnaṃ vā tena taṃ puna;</gatha>
    <gatha type="last">Tassa vissāsato vāpi, bhuñjituṃ pana vaṭṭati.</gatha>
    <hangnum nr="1437"/>
    <gatha type="1"> Bhikkhācāre sace bhattaṃ, sarajaṃ deti bhikkhuno;</gatha>
    <gatha type="last">‘‘Paṭiggahetvā bhikkhaṃ tvaṃ, gaṇha vā bhuñja vā’’ti ca.</gatha>
    <hangnum nr="1438"/>
    <gatha type="1"> Vattabbo so tathā tena, kattabbañceva bhikkhunā;</gatha>
    <gatha type="last">Rajaṃ upari bhattassa, tassuplavati ce pana.</gatha>
    <hangnum nr="1439"/>
    <gatha type="1"> Kañjikaṃ tu pavāhetvā, bhuñjitabbaṃ yathāsukhaṃ;</gatha>
    <gatha type="last">Anto paṭiggahetabbaṃ, paviṭṭhaṃ tu sace pana.</gatha>
    <hangnum nr="1440"/>
    <gatha type="1"> Patitaṃ sukkhabhatte ce, apanīyāva taṃ rajaṃ;</gatha>
    <gatha type="last">Sukhumaṃ ce sabhattampi, bhuñjitabbaṃ yathāsukhaṃ.</gatha>
    <hangnum nr="1441"/>
    <gatha type="1"> Uḷuṅkenāharitvāpi , dentassa paṭhamaṃ pana;</gatha>
    <gatha type="last">Thevo uḷuṅkato patte, sace patati vaṭṭati.</gatha>
    <hangnum nr="1442"/>
    <gatha type="1"> Bhatte ākiramāne tu, carukena tato pana;</gatha>
    <gatha type="last">Masi vā chārikā vāpi, sace patati bhājane.</gatha>
    <hangnum nr="1443"/>
    <gatha type="1"> Tassa cābhihaṭattāpi, na doso upalabbhati;</gatha>
    <gatha type="last">Anantarassa bhikkhussa, dīyamānaṃ tu pattato.</gatha>
    <hangnum nr="1444"/>
    <gatha type="1"> Uppabhitvā sace patte, itarassa ca bhikkhuno;</gatha>
    <gatha type="last">Patati vaṭṭatevāyaṃ, paṭiggahitameva taṃ.</gatha>
    <hangnum nr="1445"/>
    <gatha type="1"> Pāyāsassa ca pūretvā, pattaṃ ce denti bhikkhuno;</gatha>
    <gatha type="last">Uṇhattā pana taṃ heṭṭhā, gahetuṃ na ca sakkati.</gatha>
    <hangnum nr="1446"/>
    <gatha type="1"> Vaṭṭatīti ca niddiṭṭhaṃ, gahetuṃ mukhavaṭṭiyaṃ;</gatha>
    <gatha type="last">Na sakkā ce gahetabbo, tathā ādhārakenapi.</gatha>
    <hangnum nr="1447"/>
    <gatha type="1"> Sace  āsanasālāyaṃ, gahetvā pattamattano;</gatha>
    <gatha type="last">Niddāyati nisinnova, dīyamānaṃ na jānati.</gatha>
    <hangnum nr="1448"/>
    <gatha type="1"> Nevāhariyamānaṃ vā, appaṭiggahitameva taṃ;</gatha>
    <gatha type="last">Ābhogaṃ pana katvā ce, nisinno hoti vaṭṭati.</gatha>
    <hangnum nr="1449"/>
    <gatha type="1"> Sace hatthena muñcitvā, pattaṃ ādhārakampi vā;</gatha>
    <gatha type="last">Pelletvā pana pādena, niddāyati hi vaṭṭati.</gatha>
    <hangnum nr="1450"/>
    <gatha type="1"> Pādenādhārakaṃ akka-mitvāpi paṭigaṇhato;</gatha>
    <gatha type="last">Jāgarassāpi hoteva, gahaṇasmiṃ anādaro.</gatha>
    <hangnum nr="1451"/>
    <gatha type="1"> Tasmā taṃ na ca kātabbaṃ, bhikkhunā vinayaññunā;</gatha>
    <gatha type="last">Yaṃ dīyamānaṃ patati, gahetuṃ taṃ tu vaṭṭati.</gatha>
    <hangnum nr="1452"/>
    <gatha type="1"> Bhuñjantānañca dantā vā, khīyantipi nakhāpi vā;</gatha>
    <gatha type="last">Tathā pattassa vaṇṇo vā, abbohāranayo ayaṃ.</gatha>
    <hangnum nr="1453"/>
    <gatha type="1"> Satthakenucchuādīni, phālentānaṃ sace malaṃ;</gatha>
    <gatha type="last">Paññāyati hi taṃ tesu, siyā navasamuṭṭhitaṃ.</gatha>
    <hangnum nr="1454"/>
    <gatha type="1"> Paṭiggahetvā taṃ pacchā, khāditabbaṃ tu bhikkhunā;</gatha>
    <gatha type="last">Na paññāyati ce tasmiṃ, malaṃ vaṭṭati khādituṃ.</gatha>
    <hangnum nr="1455"/>
    <gatha type="1"> Pisantānampi  bhesajjaṃ, koṭṭentānampi vā tathā;</gatha>
    <gatha type="last">Nisadodukkhalādīnaṃ, khīyanepi ayaṃ nayo.</gatha>
    <hangnum nr="1456"/>
    <gatha type="1"> Bhesajjatthāya tāpetvā, vāsiṃ khīre khipanti ce;</gatha>
    <gatha type="last">Uṭṭheti nīlikā tattha, satthake viya nicchayo.</gatha>
    <hangnum nr="1457"/>
    <gatha type="1"> Sace āmakatakke vā, khīre vā pakkhipanti taṃ;</gatha>
    <gatha type="last">Sāmapākanimittamhā, na tu muccati dukkaṭā.</gatha>
    <hangnum nr="1458"/>
    <gatha type="1"> Piṇḍāya vicarantassa, vassakālesu bhikkhuno;</gatha>
    <gatha type="last">Patte patati ce toyaṃ, kiliṭṭhaṃ kāyavatthato.</gatha>
    <hangnum nr="1459"/>
    <gatha type="1"> Pacchā paṭiggahetvā taṃ, bhuñjitabbaṃ yathāsukhaṃ;</gatha>
    <gatha type="last">Eseva ca nayo vutto, rukkhamūlepi bhuñjato.</gatha>
    <hangnum nr="1460"/>
    <gatha type="1"> Sattāhaṃ  pana vassante, deve suddhaṃ jalaṃ sace;</gatha>
    <gatha type="last">Abbhokāsepi vā patte, toyaṃ patati vaṭṭati.</gatha>
    <hangnum nr="1461"/>
    <gatha type="1"> Odanaṃ pana dentena, sāmaṇerassa bhikkhunā;</gatha>
    <gatha type="last">Dātabbo acchupantena, tassa pattagatodanaṃ.</gatha>
    <hangnum nr="1462"/>
    <gatha type="1"> Paṭiggahetvā vā pattaṃ, dātabbo tassa odano;</gatha>
    <gatha type="last">Chupitvā deti ce bhattaṃ, taṃ panuggahitaṃ siyā.</gatha>
    <hangnum nr="1463"/>
    <gatha type="1"> Aññassa dātukāmena, pariccattaṃ sace pana;</gatha>
    <gatha type="last">Yāva hatthagataṃ tāva, paṭiggahitameva taṃ.</gatha>
    <hangnum nr="1464"/>
    <gatha type="1"> ‘‘Gaṇhā’’ti nirapekkhova, pattamādhārake ṭhitaṃ;</gatha>
    <gatha type="last">Sace vadati pacchā taṃ, paṭiggaṇheyya paṇḍito.</gatha>
    <hangnum nr="1465"/>
    <gatha type="1"> Sāpekkhoyeva yo pattaṃ, ṭhapetvādhārake pana;</gatha>
    <gatha type="last">‘‘Etto pūvampi bhattaṃ vā, kiñci gaṇhā’’ti bhāsati.</gatha>
    <hangnum nr="1466"/>
    <gatha type="1"> Sāmaṇeropi taṃ bhattaṃ, dhovitvā hatthamattano;</gatha>
    <gatha type="last">Attapattagataṃ bhattaṃ, aphusitvā sace pana.</gatha>
    <hangnum nr="1467"/>
    <gatha type="1"> Pakkhipanto satakkhattuṃ, uddharitvāpi gaṇhatu;</gatha>
    <gatha type="last">Taṃpaṭiggahaṇe kiccaṃ, puna tassa na vijjati.</gatha>
    <hangnum nr="1468"/>
    <gatha type="1"> Attapattagataṃ bhattaṃ, phusitvā yadi gaṇhati;</gatha>
    <gatha type="last">Pacchā paṭiggahetabbaṃ, saṃsaṭṭhattā parena taṃ.</gatha>
    <hangnum nr="1469"/>
    <gatha type="1"> Bhikkhūnaṃ  yāguādīnaṃ, pacane bhājane pana;</gatha>
    <gatha type="last">Pakkhipitvā ṭhapentena, aññassatthāya odanaṃ.</gatha>
    <hangnum nr="1470"/>
    <gatha type="1"> Bhājanupari hatthesu, sāmaṇerassa pakkhipe;</gatha>
    <gatha type="last">Patitaṃ hatthato tasmiṃ, na karoti akappiyaṃ.</gatha>
    <hangnum nr="1471"/>
    <gatha type="1"> Pariccattañhi taṃ evaṃ, akatvākirateva ce;</gatha>
    <gatha type="last">Bhuñjitabbaṃ tu taṃ katvā, pattaṃ viya nirāmisaṃ.</gatha>
    <hangnum nr="1472"/>
    <gatha type="1"> Sace yāgukuṭaṃ puṇṇaṃ, sāmaṇero hi dubbalo;</gatha>
    <gatha type="last">Bhikkhuṃ paṭiggahāpetuṃ, na sakkoti hi taṃ puna.</gatha>
    <hangnum nr="1473"/>
    <gatha type="1"> Kuṭassa  gīvaṃ pattassa, ṭhapetvā mukhavaṭṭiyaṃ;</gatha>
    <gatha type="last">Bhikkhunā upanītassa, āvajjeti hi vaṭṭati.</gatha>
    <hangnum nr="1474"/>
    <gatha type="1"> Atha vā bhūmiyaṃyeva, hatthe bhikkhu ṭhapeti ce;</gatha>
    <gatha type="last">Āropeti pavaṭṭetvā, tattha ce pana vaṭṭati.</gatha>
    <hangnum nr="1475"/>
    <gatha type="1"> Bhattapacchucchubhāresu, ayameva vinicchayo;</gatha>
    <gatha type="last">Dve tayo sāmaṇerā vā, denti ce gahaṇūpagaṃ.</gatha>
    <hangnum nr="1476"/>
    <gatha type="1"> Bhāramekassa bhikkhussa, gahetuṃ pana vaṭṭati;</gatha>
    <gatha type="last">Ekena vā tathā dinnaṃ, gaṇhanti dve tayopi vā.</gatha>
    <hangnum nr="1477"/>
    <gatha type="1"> Mañcassa pāde pīṭhassa, pāde telaghaṭādikaṃ;</gatha>
    <gatha type="last">Laggenti tattha bhikkhussa, vaṭṭateva nisīdituṃ.</gatha>
    <hangnum nr="1478"/>
    <gatha type="1"> Appaṭiggahitaṃ heṭṭhā-mañce ce telathālakaṃ;</gatha>
    <gatha type="last">Sammujjanto ca ghaṭṭeti, na panuggahitaṃ siyā.</gatha>
    <hangnum nr="1479"/>
    <gatha type="1"> Paṭiggahitasaññāya, appaṭiggahitaṃ pana;</gatha>
    <gatha type="last">Gaṇhitvā puna taṃ ñatvā, ṭhapetuṃ tattha vaṭṭati.</gatha>
    <hangnum nr="1480"/>
    <gatha type="1"> Vivaritvā sace pubbe, ṭhapitaṃ pihitampi ca;</gatha>
    <gatha type="last">Tatheva taṃ ṭhapetabbaṃ, kattabbaṃ na panaññathā.</gatha>
    <hangnum nr="1481"/>
    <gatha type="1"> Bahi ṭhapeti ce tena, chupitabbaṃ na taṃ puna;</gatha>
    <gatha type="last">Yadi chupati ce ñatvā, taṃ panuggahitaṃ siyā.</gatha>
    <hangnum nr="1482"/>
    <gatha type="1"> Paṭiggahitatelasmiṃ, uṭṭheti yadi kaṇṇakā;</gatha>
    <gatha type="last">Siṅgīverādike mūle, ghanacuṇṇampi vā tathā.</gatha>
    <hangnum nr="1483"/>
    <gatha type="1"> Taṃsamuṭṭhānato  sabbaṃ, taññevāti pavuccati;</gatha>
    <gatha type="last">Paṭiggahaṇakiccaṃ tu, tasmiṃ puna na vijjati.</gatha>
    <hangnum nr="1484"/>
    <gatha type="1"> Tālaṃ vā nāḷikeraṃ vā, āruḷho koci puggalo;</gatha>
    <gatha type="last">Tatraṭṭho tālapiṇḍiṃ so, otāretvāna rajjuyā.</gatha>
    <hangnum nr="1485"/>
    <gatha type="1"> Sace  vadati ‘‘gaṇhā’’ti, na gahetabbameva ca;</gatha>
    <gatha type="last">Tamañño pana bhūmaṭṭho, gahetvā deti vaṭṭati.</gatha>
    <hangnum nr="1486"/>
    <gatha type="1"> Chinditvā ce vatiṃ ucchuṃ, phalaṃ vā deti gaṇhituṃ;</gatha>
    <gatha type="last">Daṇḍake aphusitvāva, niggataṃ pana vaṭṭati.</gatha>
    <hangnum nr="1487"/>
    <gatha type="1"> Sace na puthulo hoti, pākāro atiuccako;</gatha>
    <gatha type="last">Antoṭṭhitabahiṭṭhānaṃ, hatthapāso pahoti ce.</gatha>
    <hangnum nr="1488"/>
    <gatha type="1"> Uddhaṃ hatthasataṃ gantvā, sampattaṃ puna taṃ pana;</gatha>
    <gatha type="last">Gaṇhato bhikkhuno doso, koci nevūpalabbhati.</gatha>
    <hangnum nr="1489"/>
    <gatha type="1"> Bhikkhuno sāmaṇeraṃ tu, khandhena vahato sace;</gatha>
    <gatha type="last">Phalaṃ gahetvā tattheva, nisinno deti vaṭṭati.</gatha>
    <hangnum nr="1490"/>
    <gatha type="1"> Aparopi vahantova, bhikkhuṃ yo koci puggalo;</gatha>
    <gatha type="last">Phalaṃ khandhe nisinnassa, bhikkhuno deti vaṭṭati.</gatha>
    <hangnum nr="1491"/>
    <gatha type="1"> Gahetvā phaliniṃ sākhaṃ, chāyatthaṃ yadi gacchati;</gatha>
    <gatha type="last">Puna citte samuppanne, khādituṃ pana bhikkhuno.</gatha>
    <hangnum nr="1492"/>
    <gatha type="1"> Sākhaṃ paṭiggahāpetvā, phalaṃ khādati vaṭṭati;</gatha>
    <gatha type="last">Makkhikānaṃ nivāratthaṃ, gahitāyapyayaṃ nayo.</gatha>
    <hangnum nr="1493"/>
    <gatha type="1"> Kappiyaṃ pana kāretvā, paṭiggaṇhāti taṃ puna;</gatha>
    <gatha type="last">Bhottukāmo sace mūla-gahaṇaṃyeva vaṭṭati.</gatha>
    <hangnum nr="1494"/>
    <gatha type="1"> Mātāpitūnamatthāya, gahetvā sappiādikaṃ;</gatha>
    <gatha type="last">Gacchanto antarāmagge, yaṃ icchati tato pana.</gatha>
    <hangnum nr="1495"/>
    <gatha type="1"> Taṃ so paṭiggahāpetvā, paribhuñjati vaṭṭati;</gatha>
    <gatha type="last">Taṃ paṭiggahitaṃ mūla-gahaṇaṃyeva vaṭṭati.</gatha>
    <hangnum nr="1496"/>
    <gatha type="1"> Sāmaṇerassa pātheyya-taṇḍule bhikkhu gaṇhati;</gatha>
    <gatha type="last">Bhikkhussa sāmaṇeropi, gahetvā pana gacchati.</gatha>
    <hangnum nr="1497"/>
    <gatha type="1"> Taṇḍulesu  hi khīṇesu, attanā gahitesu so;</gatha>
    <gatha type="last">Sace yāguṃ pacitvāna, taṇḍulehitarehipi.</gatha>
    <hangnum nr="1498"/>
    <gatha type="1"> Ubhinnaṃ  dvīsu pattesu, ākiritvā panattano;</gatha>
    <gatha type="last">Yāguṃ bhikkhussa taṃ datvā, sayaṃ pivati tassa ce.</gatha>
    <hangnum nr="1499"/>
    <gatha type="1"> Sannidhipaccayā neva, na uggahitakāraṇā;</gatha>
    <gatha type="last">Sāmaṇerassa pītattā, doso bhikkhussa vijjati.</gatha>
    <hangnum nr="1500"/>
    <gatha type="1"> Mātāpitūnamatthāya, telādiṃ haratopi ca;</gatha>
    <gatha type="last">Sākhaṃ chāyādiatthāya, imassa na visesatā.</gatha>
    <hangnum nr="1501"/>
    <gatha type="1"> Tasmā hissa visesassa, cintetabbaṃ tu kāraṇaṃ;</gatha>
    <gatha type="last">Tassa sālayabhāvaṃ tu, visesaṃ takkayāmahaṃ.</gatha>
    <hangnum nr="1502"/>
    <gatha type="1"> Taṇḍule pana dhovitvā, niccāletuñhi celako;</gatha>
    <gatha type="last">Na sakkoti sace te ca, taṇḍule bhājanampi ca.</gatha>
    <hangnum nr="1503"/>
    <gatha type="1"> Paṭiggahetvā dhovitvā, āropetvā panuddhanaṃ;</gatha>
    <gatha type="last">Bhikkhunāggi na kātabbo, vivaritvāpi pakkatā.</gatha>
    <hangnum nr="1504"/>
    <gatha type="1"> Ñātabbā pakkakālasmiṃ, oropetvā yathāsukhaṃ;</gatha>
    <gatha type="last">Bhuñjitabbaṃ, na pacchassa, paṭiggahaṇakāraṇaṃ.</gatha>
    <hangnum nr="1505"/>
    <gatha type="1"> Āropetvā sace bhikkhu, uddhanaṃ suddhabhājanaṃ;</gatha>
    <gatha type="last">Udakaṃ yāguatthāya, tāpeti yadi vaṭṭati.</gatha>
    <hangnum nr="1506"/>
    <gatha type="1"> Tatte panudake koci, ce pakkhipati taṇḍule;</gatha>
    <gatha type="last">Tato paṭṭhāya tenaggi, na kātabbova bhikkhunā.</gatha>
    <hangnum nr="1507"/>
    <gatha type="1"> Paṭiggahetvā taṃ yāguṃ, pātuṃ vaṭṭati bhikkhuno;</gatha>
    <gatha type="last">Sace pacati pacchā taṃ, sāmapākā na muccati.</gatha>
    <hangnum nr="1508"/>
    <gatha type="1"> Tatthajātaphalaṃ kiñci, saha cāleti valliyā;</gatha>
    <gatha type="last">Tasseva ca tato laddhaṃ, phalaṃ kiñci na vaṭṭati.</gatha>
    <hangnum nr="1509"/>
    <gatha type="1"> Phalarukkhaṃ parāmaṭṭhuṃ, tamapassayitumpi vā;</gatha>
    <gatha type="last">Kaṇṭake bandhituṃ vāpi, bhikkhuno kira vaṭṭati.</gatha>
    <hangnum nr="1510"/>
    <gatha type="1"> Saṇḍāsena  ca dīghena, gahetvā thālakaṃ pana;</gatha>
    <gatha type="last">Pacato bhikkhuno telaṃ, bhasmaṃ patati tattha ce.</gatha>
    <hangnum nr="1511"/>
    <gatha type="1"> Amuñcantena  hatthena, pacitvā telathālakaṃ;</gatha>
    <gatha type="last">Otāretvāva taṃ pacchā, paṭiggaṇheyya vaṭṭati.</gatha>
    <hangnum nr="1512"/>
    <gatha type="1"> Paṭiggahetvā aṅgāre, tāni dārūni vā pana;</gatha>
    <gatha type="last">Ṭhapitāni sace honti, pubbagāhova vaṭṭati.</gatha>
    <hangnum nr="1513"/>
    <gatha type="1"> Ucchuṃ khādati ce bhikkhu, sāmaṇeropi icchati;</gatha>
    <gatha type="last">‘‘Chinditvā tvamito gaṇha’’, iti vutto ca gaṇhati.</gatha>
    <hangnum nr="1514"/>
    <gatha type="1"> Nattheva avasesassa, paṭiggahaṇakāraṇaṃ;</gatha>
    <gatha type="last">Khādato guḷapiṇḍampi, ayameva vinicchayo.</gatha>
    <hangnum nr="1515"/>
    <gatha type="1"> Kātuṃ sāgaratoyena, loṇakiccaṃ tu vaṭṭati;</gatha>
    <gatha type="last">Yāvajīvikasaṅkhātaṃ, toyattā na tu gacchati.</gatha>
    <hangnum nr="1516"/>
    <gatha type="1"> Idaṃ kālavinimmuttaṃ, udakaṃ paridīpitaṃ;</gatha>
    <gatha type="last">Nibbānaṃ viya nibbāna-kusalena mahesinā.</gatha>
    <hangnum nr="1517"/>
    <gatha type="1"> Udakena samā vuttā, himassa karakāpi ca;</gatha>
    <gatha type="last">Kūpādīsu jalaṃ pātuṃ, bahalampi ca vaṭṭati.</gatha>
    <hangnum nr="1518"/>
    <gatha type="1"> Khettesu kasitaṭṭhāne, bahalaṃ taṃ na vaṭṭati;</gatha>
    <gatha type="last">Sanditvā yadi taṃ gantvā, nadiṃ pūreti vaṭṭati.</gatha>
    <hangnum nr="1519"/>
    <gatha type="1"> Sobbhesu kakudhādīnaṃ, jale pupphasamākule;</gatha>
    <gatha type="last">Na ñāyati raso tesaṃ, na paṭiggahaṇakāraṇaṃ.</gatha>
    <hangnum nr="1520"/>
    <gatha type="1"> Sareṇukāni pupphāni, pānīyassa ghaṭe pana;</gatha>
    <gatha type="last">Pakkhittāni sace honti, paṭiggaṇheyya taṃ pana.</gatha>
    <hangnum nr="1521"/>
    <gatha type="1"> Paṭiggahetvā deyyāni, vāsapupphāni tattha vā;</gatha>
    <gatha type="last">Kamallikāsu dinnāsu, abbohāroti vaṭṭati.</gatha>
    <hangnum nr="1522"/>
    <gatha type="1"> Appaṭiggahitasseva , dantakaṭṭhassa yo raso;</gatha>
    <gatha type="last">Ajānantassa pācitti, so ce visati khādato.</gatha>
    <hangnum nr="1523"/>
    <gatha type="1"> Sarīraṭṭhesu bhūtesu, kiṃ vaṭṭati? Na vaṭṭati?</gatha>
    <gatha type="last">Kappākappiyamaṃsānaṃ, khīraṃ sabbampi vaṭṭati.</gatha>
    <hangnum nr="1524"/>
    <gatha type="1"> Kaṇṇakkhigūthako danta- malaṃ muttaṃ karīsakaṃ;</gatha>
    <gatha type="last">Semhaṃ siṅghāṇikā kheḷo, assu loṇanti vaṭṭati.</gatha>
    <hangnum nr="1525"/>
    <gatha type="1"> Yaṃ  panettha sakaṭṭhānā, cavitvā patitaṃ siyā;</gatha>
    <gatha type="last">Patte vā pana hatthe vā, paṭiggaṇheyya taṃ puna.</gatha>
    <hangnum nr="1526"/>
    <gatha type="1"> Aṅgalaggamavicchannaṃ, paṭiggahitameva taṃ;</gatha>
    <gatha type="last">Uṇhayāguṃ pivantassa, sedo hatthesu jāyati.</gatha>
    <hangnum nr="1527"/>
    <gatha type="1"> Piṇḍāya vicarantassa, sedo hatthānusārato;</gatha>
    <gatha type="last">Orohati sace pattaṃ, na paṭiggahaṇakāraṇaṃ.</gatha>
    <hangnum nr="1528"/>
    <gatha type="1"> Sāmaṃ gahetvā cattāri, vikaṭāni nadāyake;</gatha>
    <gatha type="last">Sappadaṭṭhakkhaṇeyeva, na doso paribhuñjato.</gatha>
    <hangnum nr="1529"/>
    <gatha type="1"> Pathaviṃ mattikatthāya, khaṇituṃ chinditumpi vā;</gatha>
    <gatha type="last">Tarumpi chārikatthāya, bhikkhuno pana vaṭṭati.</gatha>
    <hangnum nr="1530"/>
    <gatha type="1"> Acchedagāhanirapekkhanisajjato ca;</gatha>
    <gatha type="2">Sikkhappahānamaraṇehi ca liṅgabhedā;</gatha>
    <gatha type="3">Dānena tassa ca parassa abhikkhukassa;</gatha>
    <gatha type="last">Sabbaṃ paṭiggahaṇameti vināsamevaṃ.</gatha>
    <hangnum nr="1531"/>
    <gatha type="1"> Durūpaciṇṇe niddiṭṭhaṃ, gahaṇuggahitassapi;</gatha>
    <gatha type="last">Antovutthe sayaṃpakke, antopakke ca dukkaṭaṃ.</gatha>
    <hangnum nr="1532"/>
    <gatha type="1"> Paṭiggahitake tasmiṃ, appaṭiggahitasaññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1533"/>
    <gatha type="1"> Paṭiggahitasaññissa , dantaponodakesupi;</gatha>
    <gatha type="last">Na doseḷakalomena, samuṭṭhānādayo samā.</gatha>
    <hangnum nr="1534"/>
    <gatha type="1"> Navamajjhimatherabhikkhunīnaṃ;</gatha>
    <gatha type="2">Avisesena yaticchitabbako;</gatha>
    <gatha type="3">Sakalo asamāsatova mayā;</gatha>
    <gatha type="last">Kathito ettha vinicchayo tato.</gatha>
    <centered>Dantaponakathā.</centered>
    <centered>Bhojanavaggo catuttho.</centered>
    <hangnum nr="1535"/>
    <gatha type="1"> Yaṃ  kiñcicelakādīnaṃ, titthiyānaṃ panāmisaṃ;</gatha>
    <gatha type="last">Dentassekapayogena, ekaṃ pācittiyaṃ siyā.</gatha>
    <hangnum nr="1536"/>
    <gatha type="1"> Vicchinditvāna dentassa, payogagaṇanāvasā;</gatha>
    <gatha type="last">Honti pācittiyo tassa, tikapācittiyaṃ siyā.</gatha>
    <hangnum nr="1537"/>
    <gatha type="1"> Udakaṃ dantaponaṃ vā, dentassa ca atitthiye;</gatha>
    <gatha type="last">Titthiyoti ca saññissa, dukkaṭaṃ vimatissa ca.</gatha>
    <hangnum nr="1538"/>
    <gatha type="1"> Dāpentassa panaññena, sāmaṇerādikena vā;</gatha>
    <gatha type="last">Nikkhittabhājane tesaṃ, dentassa bahilepanaṃ.</gatha>
    <hangnum nr="1539"/>
    <gatha type="1"> Ṭhapetvā bhojanaṃ tesaṃ, santike ‘‘gaṇhathā’’ti ca;</gatha>
    <gatha type="last">Vadantassa anāpatti, samuṭṭhāneḷakūpamaṃ.</gatha>
    <centered>Acelakakathā.</centered>
    <hangnum nr="1540"/>
    <gatha type="1"> Dāpetvā vā adāpetvā, bhikkhu yaṃ kiñci āmisaṃ;</gatha>
    <gatha type="last">Kattukāmo sace saddhiṃ, hasanādīni itthiyā.</gatha>
    <hangnum nr="1541"/>
    <gatha type="1"> Uyyojeti  hi ‘‘gacchā’’ti, vatvā tappaccayā pana;</gatha>
    <gatha type="last">Tassuyyojanamattasmiṃ, dukkaṭaṃ paṭhamena ca.</gatha>
    <hangnum nr="1542"/>
    <gatha type="1"> Pādenassupacārasmiṃ, atikkante ca dukkaṭaṃ;</gatha>
    <gatha type="last">Dutiyenassa pācitti, sīmātikkamane pana.</gatha>
    <hangnum nr="1543"/>
    <gatha type="1"> Dassane upacārassa, hatthā dvādasa desitā;</gatha>
    <gatha type="last">Pamāṇaṃ savane cevaṃ, ajjhokāse na cetare.</gatha>
    <hangnum nr="1544"/>
    <gatha type="1"> Bhikkhusmiṃ tikapācitti, itare tikadukkaṭaṃ;</gatha>
    <gatha type="last">Ubhinnaṃ dukkaṭaṃ vuttaṃ, kalisāsanaropane.</gatha>
    <hangnum nr="1545"/>
    <gatha type="1"> Uyyojentassa kiccena, na dosummattakādino;</gatha>
    <gatha type="last">Adinnādānatulyāva, samuṭṭhānādayo nayā.</gatha>
    <centered>Uyyojanakathā.</centered>
    <hangnum nr="1546"/>
    <gatha type="1"> Khuddake piṭṭhivaṃsaṃ yo, atikkamma nisīdati;</gatha>
    <gatha type="last">Sabhojane kule tassa, hoti pācitti bhikkhuno.</gatha>
    <hangnum nr="1547"/>
    <gatha type="1"> Hatthapāsaṃ  atikkamma, piṭṭhisaṅghāṭakassa ca;</gatha>
    <gatha type="last">Sayanassa panāsanne, ṭhāne doso mahallake.</gatha>
    <hangnum nr="1548"/>
    <gatha type="1"> Asayanighare tassa, sayanigharasaññino;</gatha>
    <gatha type="last">Tattha vematikassāpi, dukkaṭaṃ paridīpitaṃ.</gatha>
    <hangnum nr="1549"/>
    <gatha type="1"> Nisīdantassanāpatti, bhikkhussa dutiye sati;</gatha>
    <gatha type="last">Vītarāgesu vā tesu, nikkhantesu ubhosu vā.</gatha>
    <hangnum nr="1550"/>
    <gatha type="1"> Nisinnassānatikkamma, padesaṃ vuttalakkhaṇaṃ;</gatha>
    <gatha type="last">Samuṭṭhānādayo tulyā, paṭhamantimavatthunā.</gatha>
    <centered>Sabhojanakathā.</centered>
    <hangnum nr="1551"/>
    <gatha type="1"> Catutthe  pañcame ceva, vattabbaṃ natthi kiñcipi;</gatha>
    <gatha type="last">Vattabbaṃ yañca taṃ sabbaṃ, vuttaṃ aniyatadvaye.</gatha>
    <hangnum nr="1552"/>
    <gatha type="1"> Samuṭṭhānaṃ panetesaṃ, anantarasamaṃ mataṃ;</gatha>
    <gatha type="last">Ayameva visesoti, tesamesañca dīpito.</gatha>
    <centered>Rahopaṭicchannarahonisajjakathā.</centered>
    <hangnum nr="1553"/>
    <gatha type="1"> Bhojanānaṃ tu pañcannaṃ, vutto aññatarena yo;</gatha>
    <gatha type="last">Santaṃ bhikkhumanāpucchā, āpajjeyya kulesu ce.</gatha>
    <hangnum nr="1554"/>
    <gatha type="1"> Cārittaṃ tassa pācitti, aññatra samayā siyā;</gatha>
    <gatha type="last">Ṭhapetvā samayaṃ bhikkhu, duvidhaṃ vuttalakkhaṇaṃ.</gatha>
    <hangnum nr="1555"/>
    <gatha type="1"> Avītivatte majjhaṇhe, gharamaññassa gacchati;</gatha>
    <gatha type="last">Gharūpacārokkamane, paṭhamena hi dukkaṭaṃ.</gatha>
    <hangnum nr="1556"/>
    <gatha type="1"> Atikkante gharummāre, aparampi ca dukkaṭaṃ;</gatha>
    <gatha type="last">Dutiyena ca pādena, pācitti samatikkame.</gatha>
    <hangnum nr="1557"/>
    <gatha type="1"> Ṭhitaṭṭhāne sace bhikkhuṃ, oloketvā na passati;</gatha>
    <gatha type="last">‘‘Asanta’’nti anāpucchā, paviṭṭho nāma vuccati.</gatha>
    <hangnum nr="1558"/>
    <gatha type="1"> Sace dūre ṭhito hoti, asanto nāma bhikkhu so;</gatha>
    <gatha type="last">Natthi ārocane kiccaṃ, gavesitvā ito cito.</gatha>
    <hangnum nr="1559"/>
    <gatha type="1"> Na  doso samaye santaṃ, āpucchitvā ca gacchato;</gatha>
    <gatha type="last">Bhikkhuṃ gharena maggo ce, ārāmaṃ gacchatopi ca.</gatha>
    <hangnum nr="1560"/>
    <gatha type="1"> Titthiyānampi seyyaṃ vā, tathā bhikkhunupassayaṃ;</gatha>
    <gatha type="last">Āpadāsanasālaṃ vā, bhattiyassa gharampi vā.</gatha>
    <hangnum nr="1561"/>
    <gatha type="1"> Idaṃ pana samuṭṭhānaṃ, kathinena samaṃ mataṃ;</gatha>
    <gatha type="last">Kriyākriyamacittañca, ticittañca tivedanaṃ.</gatha>
    <centered>Cārittakathā.</centered>
    <hangnum nr="1562"/>
    <gatha type="1"> Sabbāpi  sāditabbāva, catumāsapavāraṇā;</gatha>
    <gatha type="last">Bhikkhunā agilānena, puna niccapavāraṇā.</gatha>
    <hangnum nr="1563"/>
    <gatha type="1"> ‘‘Viññāpessāmi rogasmiṃ, sati me paccaye’’ti ca;</gatha>
    <gatha type="last">Na paṭikkhipitabbā sā, ‘‘rogo dāni na me’’ti ca.</gatha>
    <hangnum nr="1564"/>
    <gatha type="1"> Tikapācittiyaṃ vuttaṃ, dukkaṭaṃ natatuttariṃ;</gatha>
    <gatha type="last">Tatuttarinti saññissa, tattha vematikassa ca.</gatha>
    <hangnum nr="1565"/>
    <gatha type="1"> Natatuttarisaññissa, yehi yena pavārito;</gatha>
    <gatha type="last">Tato aññehi vā bhiyyo, ācikkhitvā yathātathaṃ.</gatha>
    <hangnum nr="1566"/>
    <gatha type="1"> Viññāpentassa bhikkhussa, aññassatthāya vā pana;</gatha>
    <gatha type="last">Ñātakānamanāpatti, attano vā dhanenapi.</gatha>
    <hangnum nr="1567"/>
    <gatha type="1"> Tathā ummattakādīnaṃ, anāpatti pakāsitā;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Bhesajjakathā.</centered>
    <hangnum nr="1568"/>
    <gatha type="1"> Uyyuttaṃ bhikkhuno senaṃ, dassanatthāya gacchato;</gatha>
    <gatha type="last">Aññatra paccayā tassa, dukkaṭaṃ tu pade pade.</gatha>
    <hangnum nr="1569"/>
    <gatha type="1"> Dassanassupacārasmiṃ, ṭhatvā pācitti passato;</gatha>
    <gatha type="last">Upacāraṃ vimuñcitvā, passantassa payogato.</gatha>
    <hangnum nr="1570"/>
    <gatha type="1"> Ārohā pana cattāro, dve dve taṃpādarakkhakā;</gatha>
    <gatha type="last">Evaṃ dvādasaposo ca, eko hatthīti vuccati.</gatha>
    <hangnum nr="1571"/>
    <gatha type="1"> Dvepādarakkhā  āroho, eko tipurisohayo;</gatha>
    <gatha type="last">Eko sārathi yodheko, āṇirakkhā duve janā.</gatha>
    <hangnum nr="1572"/>
    <gatha type="1"> Catuposo ratho vutto, catusaccavibhāvinā;</gatha>
    <gatha type="last">Cattāro padahatthā ca, purisā pattīti vuccati.</gatha>
    <hangnum nr="1573"/>
    <gatha type="1"> Vuttalakkhaṇasampannā , ayaṃ pacchimakoṭiyā;</gatha>
    <gatha type="last">Caturaṅgasamāyuttā, senā nāma pavuccati.</gatha>
    <hangnum nr="1574"/>
    <gatha type="1"> Hatthiādīsu ekekaṃ, dassanatthāya gacchato;</gatha>
    <gatha type="last">Anuyyuttepi uyyutta-saññissāpi ca dukkaṭaṃ.</gatha>
    <hangnum nr="1575"/>
    <gatha type="1"> Attano ca ṭhitokāsaṃ, sampattaṃ pana passati;</gatha>
    <gatha type="last">Āpadāsu anāpatti, tathārūpe ca paccaye.</gatha>
    <centered>Uyyuttakathā.</centered>
    <hangnum nr="1576"/>
    <gatha type="1"> Catutthe divase attha-ṅgate sūriye arogavā;</gatha>
    <gatha type="last">Sace tiṭṭhatu senāya, nisīdatu nipajjatu.</gatha>
    <hangnum nr="1577"/>
    <gatha type="1"> Ākāse iddhiyā seyyaṃ, pakappetu ca iddhimā;</gatha>
    <gatha type="last">Hoteva tassa pācitti, tikapācittiyaṃ siyā.</gatha>
    <hangnum nr="1578"/>
    <gatha type="1"> Ūnake ca tirattasmiṃ, atirekoti saññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1579"/>
    <gatha type="1"> Purāruṇāva nikkhamma, tatiyāya ca rattiyā;</gatha>
    <gatha type="last">Na doso puna vasantassa, gilānassāpadāsupi.</gatha>
    <centered>Senāvāsakathā.</centered>
    <hangnum nr="1580"/>
    <gatha type="1"> Uyyodhikaṃ balaggaṃ vā, senābyūhampi vā pana;</gatha>
    <gatha type="last">Dassanatthāyanīkaṃ vā, hoti pācitti gacchato.</gatha>
    <hangnum nr="1581"/>
    <gatha type="1"> Purime pana yo vutto, ‘‘hatthī dvādasaporiso’’;</gatha>
    <gatha type="last">Iti tena tayo hatthī, ‘‘hatthānīka’’nti dīpitaṃ.</gatha>
    <hangnum nr="1582"/>
    <gatha type="1"> Sesesupi  ca eseva, nayo ñeyyo vibhāvinā;</gatha>
    <gatha type="last">Tiṇṇameḷakalomena, samuṭṭhānādayo samā.</gatha>
    <centered>Uyyodhikakathā.</centered>
    <centered>Aceḷakavaggo pañcamo.</centered>
    <hangnum nr="1583"/>
    <gatha type="1"> Piṭṭhādīhi  kataṃ majjaṃ, surā nāmāti vuccati;</gatha>
    <gatha type="last">Pupphādīhi kato sabbo, āsavo hoti merayaṃ.</gatha>
    <hangnum nr="1584"/>
    <gatha type="1"> Bījato pana paṭṭhāya, pivantassubhayampi ca;</gatha>
    <gatha type="last">Payoge ca payoge ca, hoti pācitti bhikkhuno.</gatha>
    <hangnum nr="1585"/>
    <gatha type="1"> Tikapācittiyaṃ vuttaṃ, amajje majjasaññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1586"/>
    <gatha type="1"> Amajjaṃ majjavaṇṇañca, majjagandharasampi ca;</gatha>
    <gatha type="last">Ariṭṭhaṃ loṇasovīraṃ, suttakaṃ pivatopi ca.</gatha>
    <hangnum nr="1587"/>
    <gatha type="1"> Vāsagāhāpanatthāya, pakkhipitvāna īsakaṃ;</gatha>
    <gatha type="last">Sūpādīnaṃ tu pākepi, anāpatti pakāsitā.</gatha>
    <hangnum nr="1588"/>
    <gatha type="1"> Hoteḷakasamuṭṭhānaṃ, acittaṃ vatthujānanā;</gatha>
    <gatha type="last">Idañcākusaleneva, pānato lokavajjakaṃ.</gatha>
    <centered>Surāpānakathā.</centered>
    <hangnum nr="1589"/>
    <gatha type="1"> Yena kenaci aṅgena, hasādhippāyino pana;</gatha>
    <gatha type="last">Phusato upasampannaṃ, hoti pācitti bhikkhuno.</gatha>
    <hangnum nr="1590"/>
    <gatha type="1"> Sabbattha dukkaṭaṃ kāya-paṭibaddhādike naye;</gatha>
    <gatha type="last">Tathevānupasampanne, dīpitaṃ tikadukkaṭaṃ.</gatha>
    <hangnum nr="1591"/>
    <gatha type="1"> Ettha  cānupasampanna-ṭṭhāne tiṭṭhati bhikkhunī;</gatha>
    <gatha type="last">Khiḍḍādhippāyino tampi, phusantassa ca dukkaṭaṃ.</gatha>
    <hangnum nr="1592"/>
    <gatha type="1"> Anāpatti nahasādhi-ppāyassa phusato paraṃ;</gatha>
    <gatha type="last">Sati kicce phusantassa, tathā ummattakādino.</gatha>
    <centered>Aṅgulipatodakakathā.</centered>
    <hangnum nr="1593"/>
    <gatha type="1"> Jale nimujjanādīna-matthāya pana kevalaṃ;</gatha>
    <gatha type="last">Padavāresu sabbesu, otarantassa dukkaṭaṃ.</gatha>
    <hangnum nr="1594"/>
    <gatha type="1"> Kīḷāpekkho sace hutvā, jale uparigopphake;</gatha>
    <gatha type="last">Nimujjeyyapi vā bhikkhu, ummujjeyya tareyya vā.</gatha>
    <hangnum nr="1595"/>
    <gatha type="1"> Payoge  ca payoge ca, tassa pācittiyaṃ siyā;</gatha>
    <gatha type="last">Antoyevodake tassa, nimujjitvāna gacchato.</gatha>
    <hangnum nr="1596"/>
    <gatha type="1"> Hatthapādapayogehi, pācittiṃ paridīpaye;</gatha>
    <gatha type="last">Hattheheva tarantassa, hatthavārehi kāraye.</gatha>
    <hangnum nr="1597"/>
    <gatha type="1"> Yena yena panaṅgena, bhikkhuno tarato jalaṃ;</gatha>
    <gatha type="last">Tassa tassa payogena, pācittiṃ paridīpaye.</gatha>
    <hangnum nr="1598"/>
    <gatha type="1"> Taruto tīrato vāpi, pācitti patato jale;</gatha>
    <gatha type="last">Tikapācittiyaṃ vuttaṃ, tatheva tikadukkaṭaṃ.</gatha>
    <hangnum nr="1599"/>
    <gatha type="1"> Pājentopi sace nāvaṃ, arittena phiyena vā;</gatha>
    <gatha type="last">Ussārentopi tīre vā, nāvaṃ kīḷati dukkaṭaṃ.</gatha>
    <hangnum nr="1600"/>
    <gatha type="1"> Hatthena vāpi pādena, kaṭṭhena kathalāya vā;</gatha>
    <gatha type="last">Udakaṃ nīharantassa, hoti āpatti dukkaṭaṃ.</gatha>
    <hangnum nr="1601"/>
    <gatha type="1"> Udakaṃ kañjikaṃ vāpi, cikkhallaṃ vāpi vikkhipaṃ;</gatha>
    <gatha type="last">Kīḷantassāpi bhikkhussa, hoti āpatti dukkaṭaṃ.</gatha>
    <hangnum nr="1602"/>
    <gatha type="1"> Vigāhitvā  jalaṃ kicce, sati nimmujjanādikaṃ;</gatha>
    <gatha type="last">Karontassa anāpatti, tathā pārañca gacchato.</gatha>
    <hangnum nr="1603"/>
    <gatha type="1"> Samuṭṭhānādayo tulyā, paṭhamantimavatthunā;</gatha>
    <gatha type="last">Anantarassimassāpi, natthi kāci visesatā.</gatha>
    <centered>Hasadhammakathā.</centered>
    <hangnum nr="1604"/>
    <gatha type="1"> Vuccamāno sace bhikkhu, paññatteneva bhikkhunā;</gatha>
    <gatha type="last">Akattukāmatāyassa, vacanaṃ dhammameva vā.</gatha>
    <hangnum nr="1605"/>
    <gatha type="1"> Yo asikkhitukāmova, na karoti panādaraṃ;</gatha>
    <gatha type="last">Tassānādariye tasmiṃ, pācittiyamudīraye.</gatha>
    <hangnum nr="1606"/>
    <gatha type="1"> Tikapācittiyaṃ vuttaṃ, tikātītena satthunā;</gatha>
    <gatha type="last">Tathevānupasampannā-nādare tikadukkaṭaṃ.</gatha>
    <hangnum nr="1607"/>
    <gatha type="1"> Suttenevābhidhammena, apaññattena bhikkhunā;</gatha>
    <gatha type="last">Dukkaṭaṃ sāmaṇerena, vuttassa ubhayenapi.</gatha>
    <hangnum nr="1608"/>
    <gatha type="1"> ‘‘Ācariyānamayaṃ  gāho, amhākaṃ tu paveṇiyā;</gatha>
    <gatha type="last">Āgato’’ti bhaṇantassa, na dosummattakādino.</gatha>
    <hangnum nr="1609"/>
    <gatha type="1"> Ettha neva gahetabbo, gārayhācariyuggaho;</gatha>
    <gatha type="last">Omasavādatulyāva, samuṭṭhānādayo nayā.</gatha>
    <centered>Anādariyakathā.</centered>
    <hangnum nr="1610"/>
    <gatha type="1"> Bhayasañjananatthāya, rūpādiṃ upasaṃhare;</gatha>
    <gatha type="last">Bhayānakaṃ kathaṃ vāpi, katheyya parasantike.</gatha>
    <hangnum nr="1611"/>
    <gatha type="1"> Disvā vā pana taṃ sutvā, mā vā bhāyatu, bhāyatu;</gatha>
    <gatha type="last">Itarassa tu bhikkhussa, hoti pācitti taṅkhaṇe.</gatha>
    <hangnum nr="1612"/>
    <gatha type="1"> Tikapācittiyaṃ  vuttaṃ, tatheva tikadukkaṭaṃ;</gatha>
    <gatha type="last">Sāmaṇeraṃ gahaṭṭhaṃ vā, bhiṃsāpentassa bhikkhuno.</gatha>
    <hangnum nr="1613"/>
    <gatha type="1"> Nabhiṃsāpetukāmassa, anāpattādikammino;</gatha>
    <gatha type="last">Samuṭṭhānādi sabbampi, anantarasamaṃ mataṃ.</gatha>
    <centered>Bhiṃsāpanakathā.</centered>
    <hangnum nr="1614"/>
    <gatha type="1"> Jotiṃ tappetukāmo ce, jalāpeyya jaleyya vā;</gatha>
    <gatha type="last">Ṭhapetvā hoti pācitti, tathārūpaṃ tu paccayaṃ.</gatha>
    <hangnum nr="1615"/>
    <gatha type="1"> Sayaṃ samādahantassa, yāva jālā na jāyati;</gatha>
    <gatha type="last">Tāva sabbapayogesu, hoti āpatti dukkaṭaṃ.</gatha>
    <hangnum nr="1616"/>
    <gatha type="1"> Jāluṭṭhāne panāpatti, pācitti paridīpitā;</gatha>
    <gatha type="last">Jālāpentassa aññena, hoti āpatti dukkaṭaṃ.</gatha>
    <hangnum nr="1617"/>
    <gatha type="1"> Gilānassa gilānoti, saññissa vimatissa vā;</gatha>
    <gatha type="last">Alātaṃ ukkhipantassa, avijjhātaṃ tu dukkaṭaṃ.</gatha>
    <hangnum nr="1618"/>
    <gatha type="1"> Vijjhātaṃ tujjalantassa, yathāvatthukatā matā;</gatha>
    <gatha type="last">Anāpatti gilānassa, kataṃ aññena vā pana.</gatha>
    <hangnum nr="1619"/>
    <gatha type="1"> Visibbentassa aṅgāraṃ, padīpujjālanādike;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Jotisamādahanakathā.</centered>
    <hangnum nr="1620"/>
    <gatha type="1"> Apuṇṇe  addhamāsasmiṃ, dese ce majjhime pana;</gatha>
    <gatha type="last">‘‘Nhāyissāmī’’ti cuṇṇaṃ vā, mattikaṃ vāpi gomayaṃ.</gatha>
    <hangnum nr="1621"/>
    <gatha type="1"> Abhisaṅkharato sabba-payogesupi dukkaṭaṃ;</gatha>
    <gatha type="last">Nhānassa pariyosāne, hoti pācitti bhikkhuno.</gatha>
    <hangnum nr="1622"/>
    <gatha type="1"> Atirekaddhamāsūna-saññino  vimatissa vā;</gatha>
    <gatha type="last">Dukkaṭaṃ atirekaddha- māse ca samayesu ca.</gatha>
    <hangnum nr="1623"/>
    <gatha type="1"> Nhāyantassa anāpatti, nadīpārampi gacchato;</gatha>
    <gatha type="last">Vālikaṃ ukkiritvāna, katāvāṭesu vā tathā.</gatha>
    <hangnum nr="1624"/>
    <gatha type="1"> Paccantimepi vā dese, sabbesaṃ āpadāsupi;</gatha>
    <gatha type="last">Idameḷakalomena, samuṭṭhānādinā samaṃ.</gatha>
    <centered>Nhānakathā.</centered>
    <hangnum nr="1625"/>
    <gatha type="1"> Cīvaraṃ yaṃ nivāsetuṃ, sakkā pārupitumpi vā;</gatha>
    <gatha type="last">Channamaññataraṃ bhikkhu, rajitvā yattha katthaci.</gatha>
    <hangnum nr="1626"/>
    <gatha type="1"> Padese kaṃsanīlena, pattanīlena vā pana;</gatha>
    <gatha type="last">Yena kenaci kāḷena, kaddamenapi vā tathā.</gatha>
    <hangnum nr="1627"/>
    <gatha type="1"> Maṅgulassa mayūrassa, piṭṭhiakkhippamāṇakaṃ;</gatha>
    <gatha type="last">Akatvā kappiyaṃ binduṃ, pācitti paribhuñjato.</gatha>
    <hangnum nr="1628"/>
    <gatha type="1"> Pāḷikaṇṇikakappo vā, na ca vaṭṭati katthaci;</gatha>
    <gatha type="last">Ekaṃ vāpi anekaṃ vā, bindu vaṭṭati vaṭṭakaṃ.</gatha>
    <hangnum nr="1629"/>
    <gatha type="1"> Ādinnepi anādinna-saññino vimatissa ca;</gatha>
    <gatha type="last">Dukkaṭaṃ muninā vuttaṃ, anāpatti pakāsitā.</gatha>
    <hangnum nr="1630"/>
    <gatha type="1"> Kappe naṭṭhepi vā saddhiṃ, tena saṃsibbitesu vā;</gatha>
    <gatha type="last">Kriyākriyamidaṃ vuttaṃ, samuṭṭhāneḷakūpamaṃ.</gatha>
    <centered>Dubbaṇṇakaraṇakathā.</centered>
    <hangnum nr="1631"/>
    <gatha type="1"> Vikappanā duve vuttā, sammukhāsammukhātipi;</gatha>
    <gatha type="last">Sammukhāya vikappento, bhikkhussekassa santike.</gatha>
    <hangnum nr="1632"/>
    <gatha type="1"> Ekattaṃ  bahubhāvaṃ vā, dūrasantikatampi vā;</gatha>
    <gatha type="last">Cīvarānaṃ tu jānitvā, yathāvacanayogato.</gatha>
    <hangnum nr="1633"/>
    <gatha type="1"> ‘‘Imāhaṃ cīvaraṃ tuyhaṃ, vikappemī’’ti niddise;</gatha>
    <gatha type="last">Kappatettāvatā kāmaṃ, nidhetuṃ, na ca kappati.</gatha>
    <hangnum nr="1634"/>
    <gatha type="1"> Paribhogādikaṃ tena, apaccuddhaṭato pana;</gatha>
    <gatha type="last">Tena paccuddhaṭeyeva, paribhogādi vaṭṭati.</gatha>
    <hangnum nr="1635"/>
    <gatha type="1"> ‘‘Santakaṃ pana mayhaṃ tvaṃ, paribhuñja pariccaja;</gatha>
    <gatha type="last">Yathāpaccayaṃ karohī’’ti, vutte paccuddhaṭaṃ siyā.</gatha>
    <hangnum nr="1636"/>
    <gatha type="1"> Aparā sammukhā vuttā, bhikkhussekassa santike;</gatha>
    <gatha type="last">Yassa kassaci nāmaṃ tu, gahetvā sahadhamminaṃ.</gatha>
    <hangnum nr="1637"/>
    <gatha type="1"> ‘‘Imāhaṃ cīvaraṃ tissa- bhikkhuno, tissatheriyā;</gatha>
    <gatha type="last">Vikappemī’’ti vattabbaṃ, vattabbaṃ puna tenapi.</gatha>
    <hangnum nr="1638"/>
    <gatha type="1"> ‘‘Tissassa bhikkhuno vā tvaṃ, tassā tissāya theriyā;</gatha>
    <gatha type="last">Santakaṃ paribhuñjāhi, vissajjehī’’ti vā tathā.</gatha>
    <hangnum nr="1639"/>
    <gatha type="1"> Tato pabhuti sabbampi, paribhogādi vaṭṭati;</gatha>
    <gatha type="last">Evaṃ parammukhāyāpi, vattabbaṃ ekasantike.</gatha>
    <hangnum nr="1640"/>
    <gatha type="1"> ‘‘Imāhaṃ cīvaraṃ tuyhaṃ, vikappatthāya dammi’’ti;</gatha>
    <gatha type="last">Puna tenapi vattabbaṃ, ‘‘ko te mitto’’ti bhikkhunā.</gatha>
    <hangnum nr="1641"/>
    <gatha type="1"> Itarenapi vattabbaṃ, ‘‘tisso tissā’’ti vā puna;</gatha>
    <gatha type="last">Vattabbaṃ bhikkhunā tena, ‘‘idaṃ tissassa santakaṃ.</gatha>
    <hangnum nr="1642"/>
    <gatha type="1"> Tissāya theriyā vā tvaṃ, santakaṃ paribhuñja vā;</gatha>
    <gatha type="last">Vissajjehī’’ti vā vutte, hoti paccuddhaṭaṃ puna.</gatha>
    <hangnum nr="1643"/>
    <gatha type="1"> Iccetāsu pana dvīsu, yāya kāyaci cīvaraṃ;</gatha>
    <gatha type="last">Vikappetvā sadhammesu, yassa kassaci pañcasu.</gatha>
    <hangnum nr="1644"/>
    <gatha type="1"> Apaccuddhārakaṃ vāpi, avissāsena tassa vā;</gatha>
    <gatha type="last">Yena taṃ vinayaṃ kammaṃ, kataṃ panidha bhikkhunā.</gatha>
    <hangnum nr="1645"/>
    <gatha type="1"> Cīvaraṃ  paribhuñjeyya, hoti pācitti bhikkhuno;</gatha>
    <gatha type="last">Tañcevādhiṭṭhahantassa, vissajjantassa dukkaṭaṃ.</gatha>
    <hangnum nr="1646"/>
    <gatha type="1"> Paccuddhārakavatthesu , apaccuddhārasaññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1647"/>
    <gatha type="1"> Paccuddhāraṇasaññissa, vissāsā paribhuñjato;</gatha>
    <gatha type="last">Anāpatti samuṭṭhānaṃ, kathinenādinā samaṃ.</gatha>
    <centered>Vikappanakathā.</centered>
    <hangnum nr="1648"/>
    <gatha type="1"> Adhiṭṭhānupagaṃ pattaṃ, cīvaraṃ vāpi tādisaṃ;</gatha>
    <gatha type="last">Tathā sūcigharaṃ kāya-bandhanaṃ vā nisīdanaṃ.</gatha>
    <hangnum nr="1649"/>
    <gatha type="1"> Apanetvā nidhentassa, hasāpekkhassa kevalaṃ;</gatha>
    <gatha type="last">Hoti pācittiyaṃ aññaṃ, āṇāpentassa dukkaṭaṃ.</gatha>
    <hangnum nr="1650"/>
    <gatha type="1"> Tenāpanihite tassa, pācittiṃ paridīpaye;</gatha>
    <gatha type="last">Vuttaṃ anupasampanna-santake tikadukkaṭaṃ.</gatha>
    <hangnum nr="1651"/>
    <gatha type="1"> Vinā vuttappakārāni, pattādīni tato pana;</gatha>
    <gatha type="last">Aññaṃ apanidhentassa, hoti āpatti dukkaṭaṃ.</gatha>
    <hangnum nr="1652"/>
    <gatha type="1"> Sabbesvanupasampanna-santakesupi dukkaṭaṃ;</gatha>
    <gatha type="last">Dunnikkhittamanāpatti, paṭisāmayato pana.</gatha>
    <hangnum nr="1653"/>
    <gatha type="1"> Tathā ‘‘dhammakathaṃ katvā, dassāmī’’ti nidheti ce;</gatha>
    <gatha type="last">Avihesetukāmassa, akīḷassādikammino.</gatha>
    <hangnum nr="1654"/>
    <gatha type="1"> Samuṭṭhānādayo tulyā, dutiyantimavatthunā;</gatha>
    <gatha type="last">Idaṃ akusaleneva, sacittañca tivedanaṃ.</gatha>
    <centered>Cīvarāpanidhānakathā.</centered>
    <centered>Surāpānavaggo chaṭṭho.</centered>
    <hangnum nr="1655"/>
    <gatha type="1"> Tiracchānagataṃ  pāṇaṃ, mahantaṃ khuddakampi vā;</gatha>
    <gatha type="last">Hoti pācittiyāpatti, mārentassassa bhikkhuno.</gatha>
    <hangnum nr="1656"/>
    <gatha type="1"> Appāṇe pāṇasaññissa, vimatissubhayattha ca;</gatha>
    <gatha type="last">Dukkaṭaṃ tu anāpatti, asañcicca ajānato.</gatha>
    <hangnum nr="1657"/>
    <gatha type="1"> Na  ca māretukāmassa, tathā ummattakādino;</gatha>
    <gatha type="last">Samuṭṭhānādayo tulyā, tatiyantimavatthunā.</gatha>
    <centered>Sañciccapāṇakathā.</centered>
    <hangnum nr="1658"/>
    <gatha type="1"> Sappāṇakaṃ jalaṃ jānaṃ, pācitti paribhuñjato;</gatha>
    <gatha type="last">Payogabahutāyassa, pācittibahutā siyā.</gatha>
    <hangnum nr="1659"/>
    <gatha type="1"> Ekeneva payogena, avicchijja sace pana;</gatha>
    <gatha type="last">Pivato pattapūrampi, ekaṃ pācittiyaṃ siyā.</gatha>
    <hangnum nr="1660"/>
    <gatha type="1"> Tādisenudakenassa, āviñchitvāna sāmisaṃ;</gatha>
    <gatha type="last">Dhovato pana pattaṃ vā, nibbāpentassa yāguyo.</gatha>
    <hangnum nr="1661"/>
    <gatha type="1"> Hatthena taṃ uḷuṅkena, gahetvā nhāyatopi vā;</gatha>
    <gatha type="last">Payoge ca payoge ca, pācitti paridīpitā.</gatha>
    <hangnum nr="1662"/>
    <gatha type="1"> Appāṇakepi sappāṇa-saññissa ubhayatthapi;</gatha>
    <gatha type="last">Vimatissāpi bhikkhussa, hoti āpatti dukkaṭaṃ.</gatha>
    <hangnum nr="1663"/>
    <gatha type="1"> Sappāṇepi ca appāṇe, appāṇamiti saññino;</gatha>
    <gatha type="last">Na doso ‘‘paribhogena, na marantī’’ti jānato.</gatha>
    <hangnum nr="1664"/>
    <gatha type="1"> Patanaṃ salabhādīnaṃ, ñatvā suddhena cetasā;</gatha>
    <gatha type="last">Padīpujjalanañcettha, ñatvā sappāṇabhāvataṃ.</gatha>
    <hangnum nr="1665"/>
    <gatha type="1"> Bhuñjato jalasaññāya, ñeyyā paṇṇattivajjatā;</gatha>
    <gatha type="last">Siñcane siñcanaṃ vuttaṃ, paribhoge idaṃ pana.</gatha>
    <hangnum nr="1666"/>
    <gatha type="1"> Ayameva  visesoti, tassa ceva panassa ca;</gatha>
    <gatha type="last">Adinnādānatulyāva, samuṭṭhānādayo nayā.</gatha>
    <centered>Sappāṇakakathā.</centered>
    <hangnum nr="1667"/>
    <gatha type="1"> Nihataṃ tu yathādhammaṃ, kiccādhikaraṇaṃ puna;</gatha>
    <gatha type="last">Nihātabbanti pācitti, ukkoṭentassa bhikkhuno.</gatha>
    <hangnum nr="1668"/>
    <gatha type="1"> ‘‘Akataṃ dukkataṃ kammaṃ, kātabbaṃ punadevi’’ti;</gatha>
    <gatha type="last">Vadatā pana taṃ kammaṃ, uccāletuṃ na vaṭṭati.</gatha>
    <hangnum nr="1669"/>
    <gatha type="1"> Sace  vippakate kamme, paṭikkosati taṃ puna;</gatha>
    <gatha type="last">Saññāpetvāva kātabbaṃ, na kātabbaṃ panaññathā.</gatha>
    <hangnum nr="1670"/>
    <gatha type="1"> Adhamme pana kammasmiṃ, dhammakammanti saññino;</gatha>
    <gatha type="last">Vimatissubhayatthāpi, hoti āpatti dukkaṭaṃ.</gatha>
    <hangnum nr="1671"/>
    <gatha type="1"> ‘‘Adhammena ca vaggena, na ca kammārahassa vā;</gatha>
    <gatha type="last">Kata’’nti jānato natthi, doso ukkoṭane pana.</gatha>
    <hangnum nr="1672"/>
    <gatha type="1"> Tathā ummattakādīna-manāpatti pakāsitā;</gatha>
    <gatha type="last">Omasavādatulyāva, samuṭṭhānādayo nayā.</gatha>
    <centered>Ukkoṭanakathā.</centered>
    <hangnum nr="1673"/>
    <gatha type="1"> Saṅghādisesaṃ duṭṭhullaṃ, āpattiṃ bhikkhuno pana;</gatha>
    <gatha type="last">Ñatvā chādayato tassa, pācitti pariyāputā.</gatha>
    <hangnum nr="1674"/>
    <gatha type="1"> Nikkhipitvā dhuraṃ tassa, paṭicchādanahetukaṃ;</gatha>
    <gatha type="last">Āroceti sacaññassa, sopi aññassa vāti hi.</gatha>
    <hangnum nr="1675"/>
    <gatha type="1"> Evaṃ satampi bhikkhūnaṃ, sahassampi ca tāva taṃ;</gatha>
    <gatha type="last">Āpajjateva āpattiṃ, yāva koṭi na chijjati.</gatha>
    <hangnum nr="1676"/>
    <gatha type="1"> Mūlenārocitasseva , dutiyassa pakāsite;</gatha>
    <gatha type="last">Tatiyena nivattitvā, koṭi chinnāti vuccati.</gatha>
    <hangnum nr="1677"/>
    <gatha type="1"> Duṭṭhullāya ca duṭṭhalla-saññī pācittiyaṃ phuse;</gatha>
    <gatha type="last">Itaresu pana dvīsu, dukkaṭaṃ paridīpitaṃ.</gatha>
    <hangnum nr="1678"/>
    <gatha type="1"> Aduṭṭhullāya sabbattha, niddiṭṭhaṃ tikadukkaṭaṃ;</gatha>
    <gatha type="last">Sabbatthānupasampanna-vāresupi ca dukkaṭaṃ.</gatha>
    <hangnum nr="1679"/>
    <gatha type="1"> ‘‘Saṅghassa bhedanādīni, bhavissantī’’ti vā pana;</gatha>
    <gatha type="last">Na ca chādetukāmo vā, sabhāgaṃ vā na passati.</gatha>
    <hangnum nr="1680"/>
    <gatha type="1"> ‘‘Paññāyissati kammena, sakenāyanti kakkhaḷo’’;</gatha>
    <gatha type="last">Anāroceti ce doso, natthi ummattakādino.</gatha>
    <hangnum nr="1681"/>
    <gatha type="1"> Dhuranikkhepatulyāva, samuṭṭhānādayo nayā;</gatha>
    <gatha type="last">Kāyakammaṃ vacīkammaṃ, akriyaṃ dukkhavedanaṃ.</gatha>
    <centered>Duṭṭhullakathā.</centered>
    <hangnum nr="1682"/>
    <gatha type="1"> Ūnavīsativassaṃ  yo, kareyya upasampadaṃ;</gatha>
    <gatha type="last">Tassa pācittiyaṃ hoti, sesānaṃ hoti dukkaṭaṃ.</gatha>
    <hangnum nr="1683"/>
    <gatha type="1"> Upasampādito ceso, jānatā vā ajānatā;</gatha>
    <gatha type="last">Hotevānupasampanno, kātabbo punareva so.</gatha>
    <hangnum nr="1684"/>
    <gatha type="1"> Dasavassaccayenassa, upajjhāyassa ce sato;</gatha>
    <gatha type="last">Upasampādane doso, aññesaṃ natthi kocipi.</gatha>
    <hangnum nr="1685"/>
    <gatha type="1"> Muñcitvā pana taṃ bhikkhuṃ, gaṇo ce paripūrati;</gatha>
    <gatha type="last">Honti te sūpasampannā, na doso koci vijjati.</gatha>
    <hangnum nr="1686"/>
    <gatha type="1"> Upajjhāyo sace hutvā, gaṇaṃ ācariyampi vā;</gatha>
    <gatha type="last">Pariyesati pattaṃ vā, sammannati ca māḷakaṃ.</gatha>
    <hangnum nr="1687"/>
    <gatha type="1"> ‘‘Upasampādayissāmi’’ , iti sabbesu tassa hi;</gatha>
    <gatha type="last">Ñattiyā ca tathā dvīsu, kammavācāsu dukkaṭaṃ.</gatha>
    <hangnum nr="1688"/>
    <gatha type="1"> Kammavācāya osāne, pācitti paridīpitā;</gatha>
    <gatha type="last">Ūnavīsatisaññissa, paripuṇṇepi puggale.</gatha>
    <hangnum nr="1689"/>
    <gatha type="1"> Vimatissubhayatthāpi, hoti āpatti dukkaṭaṃ;</gatha>
    <gatha type="last">Paripuṇṇoti saññissa, ubhayattha na dosatā.</gatha>
    <hangnum nr="1690"/>
    <gatha type="1"> Tathā ummattakassāpi, ādikammikabhikkhuno;</gatha>
    <gatha type="last">Adinnādānatulyāva, samuṭṭhānādayo nayā.</gatha>
    <centered>Ūnavīsatikathā.</centered>
    <hangnum nr="1691"/>
    <gatha type="1"> Theyyasatthena jānanto, saṃvidhāya sace pana;</gatha>
    <gatha type="last">Maggaṃ gacchati saddhiṃ yo, tassa pācittiyaṃ siyā.</gatha>
    <hangnum nr="1692"/>
    <gatha type="1"> Gamane saṃvidhāne ca, vattabbo yo vinicchayo;</gatha>
    <gatha type="last">So ca bhikkhunivaggasmiṃ, vuttattā na ca uddhaṭo.</gatha>
    <hangnum nr="1693"/>
    <gatha type="1"> Maggāṭavivisaṅkete, yathāvatthukameva tu;</gatha>
    <gatha type="last">Tesvasaṃvidahantesu, sayaṃ vidahatopi ca.</gatha>
    <hangnum nr="1694"/>
    <gatha type="1"> Tathevātheyyasatthepi, theyyasatthanti saññino;</gatha>
    <gatha type="last">Vimatissubhayatthāpi, hoti āpatti dukkaṭaṃ.</gatha>
    <hangnum nr="1695"/>
    <gatha type="1"> Atheyyasatthasaññissa , asaṃvidahatopi ca;</gatha>
    <gatha type="last">Āpadāsu anāpatti, visaṅkete ca kālike.</gatha>
    <hangnum nr="1696"/>
    <gatha type="1"> Theyyasatthasamuṭṭhānaṃ, kathitaṃ kāyacittato;</gatha>
    <gatha type="last">Kāyavācācittato ca, ticittañca tivedanaṃ.</gatha>
    <centered>Theyyasatthakathā.</centered>
    <hangnum nr="1697"/>
    <gatha type="1"> Hoti  bhikkhuniyā saddhiṃ, saṃvidhānena sattamaṃ;</gatha>
    <gatha type="last">Samuṭṭhānādinā tulyaṃ, viseso natthi kocipi.</gatha>
    <centered>Saṃvidhānakathā.</centered>
    <hangnum nr="1698"/>
    <gatha type="1"> Kammaṃ kileso pāko ca, upavādo atikkamo;</gatha>
    <gatha type="last">Antarāyakarā ete, pañca dhammā pakāsitā.</gatha>
    <hangnum nr="1699"/>
    <gatha type="1"> ‘‘Anantarāyikā ete, yathā honti tathā ahaṃ;</gatha>
    <gatha type="last">Desitaṃ muninā dhamma-mājānāmī’’ti yo vade.</gatha>
    <hangnum nr="1700"/>
    <gatha type="1"> Tikkhattuṃ tehi vattabbo, ye passanti suṇanti ca;</gatha>
    <gatha type="last">‘‘Mā hevaṃ avacāyasmā’’, iti bhikkhūhi so pana.</gatha>
    <hangnum nr="1701"/>
    <gatha type="1"> Dukkaṭaṃ avadantassa, taṃ anissajatopi ca;</gatha>
    <gatha type="last">Ñattiyā ca tathā dvīhi, kammavācāhi dukkaṭaṃ.</gatha>
    <hangnum nr="1702"/>
    <gatha type="1"> Kammavācāya osāne, pācitti paridīpitā;</gatha>
    <gatha type="last">Tikapācittiyaṃ vuttaṃ, adhamme tikadukkaṭaṃ.</gatha>
    <hangnum nr="1703"/>
    <gatha type="1"> Nāpattākatakammassa, paṭinissajatopi ca;</gatha>
    <centered>Samuṭṭhānādayo sabbe, vuttā samanubhāsane</centered>
    <centered>Ariṭṭhakathā.</centered>
    <hangnum nr="1704"/>
    <gatha type="1"> Ñatvākatānudhammena, tathāvādikabhikkhunā;</gatha>
    <gatha type="last">Saṃvaseyya ca bhuñjeyya, pācitti saha seyya vā.</gatha>
    <hangnum nr="1705"/>
    <gatha type="1"> Uposathādikaṃ kammaṃ, karoto saha tena hi;</gatha>
    <gatha type="last">Kammassa pariyosāne, tassa pācittiyaṃ siyā.</gatha>
    <hangnum nr="1706"/>
    <gatha type="1"> Ekeneva  payogena, gaṇhato āmisaṃ bahuṃ;</gatha>
    <gatha type="last">Dadatopi tathā ekaṃ, bahūni ca bahūsvapi.</gatha>
    <hangnum nr="1707"/>
    <gatha type="1"> Ukkhittake  nipannasmiṃ, itaro seti ce pana;</gatha>
    <gatha type="last">Itarasmiṃ nipanne vā, paro seti ubhopi vā.</gatha>
    <hangnum nr="1708"/>
    <gatha type="1"> Nipajjanapayogānaṃ, vasenāpattiyo siyuṃ;</gatha>
    <gatha type="last">Ekanānūpacāresu, ekacchanne vinicchayo.</gatha>
    <hangnum nr="1709"/>
    <gatha type="1"> Anukkhittepi ukkhitta-saññino pana bhikkhuno;</gatha>
    <gatha type="last">Vimatissubhayatthāpi, dukkaṭaṃ paridīpitaṃ.</gatha>
    <hangnum nr="1710"/>
    <gatha type="1"> Anāpattubhayatthāpi, anukkhittakasaññino;</gatha>
    <gatha type="last">Nissaṭṭhoti ca taṃ diṭṭhiṃ, saññissosāritoti ca.</gatha>
    <hangnum nr="1711"/>
    <gatha type="1"> Tathā ummattakādīnaṃ, idaṃ paṇṇattivajjakaṃ;</gatha>
    <gatha type="last">Adinnādānatulyāva, samuṭṭhānādayo nayā.</gatha>
    <centered>Ukkhittakathā.</centered>
    <hangnum nr="1712"/>
    <gatha type="1"> Tathā vināsitaṃ jānaṃ, upalāpeyya tena vā;</gatha>
    <gatha type="last">Upaṭṭhāpeyya pācitti, saṃbhuñjeyya vaseyya vā.</gatha>
    <hangnum nr="1713"/>
    <gatha type="1"> Saṃvāsena ca liṅgena, daṇḍakammena nāsanā;</gatha>
    <gatha type="last">Tisso ettha adhippetā, daṇḍakammena nāsanā.</gatha>
    <hangnum nr="1714"/>
    <gatha type="1"> Sambhogā sahaseyyā ca, anantarasamā matā;</gatha>
    <gatha type="last">Tattha vuttanayeneva, veditabbo vinicchayo.</gatha>
    <hangnum nr="1715"/>
    <gatha type="1"> Samuṭṭhānādayo sabbe, ariṭṭhena samā matā;</gatha>
    <gatha type="last">Na hettha kiñci vattabbaṃ, sabbaṃ uttānamevidaṃ.</gatha>
    <centered>Kaṇṭakakathā.</centered>
    <centered>Sappāṇakavaggo sattamo.</centered>
    <hangnum nr="1716"/>
    <gatha type="1"> Vuccamāno  hi bhikkhūhi, bhikkhu sikkhāpadena yo;</gatha>
    <gatha type="last">‘‘Sikkhāpade panetasmiṃ, na sikkhissāmi tāvahaṃ.</gatha>
    <hangnum nr="1717"/>
    <gatha type="1"> Yāva  nāññaṃ viyattañca, pakataññuṃ bahussutaṃ;</gatha>
    <gatha type="last">Pucchāmī’’ti bhaṇantassa, tassa pācittiyaṃ siyā.</gatha>
    <hangnum nr="1718"/>
    <gatha type="1"> Satthunānupasampanne, dīpitaṃ tikadukkaṭaṃ;</gatha>
    <gatha type="last">Na sallekhāyidaṃ hoti, vuccamānassubhohipi.</gatha>
    <hangnum nr="1719"/>
    <gatha type="1"> Apaññattena tassevaṃ, vadato hoti dukkaṭaṃ;</gatha>
    <gatha type="last">Na dosummattakādīnaṃ, ‘‘sikkhissāmī’’ti bhāsato.</gatha>
    <centered>Sahadhammikakathā.</centered>
    <hangnum nr="1720"/>
    <gatha type="1"> Uddiṭṭhehi kimetehi, kukkuccādinidānato;</gatha>
    <gatha type="last">Hoti pācittiyāpatti, sikkhāpadavivaṇṇane.</gatha>
    <hangnum nr="1721"/>
    <gatha type="1"> Tikapācittiyaṃ vuttaṃ, tatheva tikadukkaṭaṃ;</gatha>
    <gatha type="last">Vivaṇṇenupasampanna-santike taṃ sace pana.</gatha>
    <hangnum nr="1722"/>
    <gatha type="1"> Dukkaṭaṃ panubhinnampi, aññadhammavivaṇṇane;</gatha>
    <gatha type="last">Navivaṇṇetukāmassa, ‘‘suttantaṃ pariyāpuṇa.</gatha>
    <hangnum nr="1723"/>
    <gatha type="1"> Vinayaṃ pana pacchāpi, handa pariyāpuṇissasi’’;</gatha>
    <gatha type="last">Iccevaṃ tu vadantassa, tathā ummattakādino.</gatha>
    <hangnum nr="1724"/>
    <gatha type="1"> Anāpattīti ñātabbaṃ, samuṭṭhānādayo nayā;</gatha>
    <gatha type="last">Anantarassimassāpi, omasavādasādisā.</gatha>
    <centered>Vilekhanakathā.</centered>
    <hangnum nr="1725"/>
    <gatha type="1"> Aññāṇena panāpatti, mokkho nevassa vijjati;</gatha>
    <gatha type="last">Kāretabbo tathā bhikkhu, yathā dhammo ṭhito pana.</gatha>
    <hangnum nr="1726"/>
    <gatha type="1"> Tassāropaniyo  moho, uttarimpi hi bhikkhuno;</gatha>
    <gatha type="last">Dutiyeneva kammena, ninditvā tañhi puggalaṃ.</gatha>
    <hangnum nr="1727"/>
    <gatha type="1"> Evaṃ āropite mohe, yadi moheti yo pana;</gatha>
    <gatha type="last">Tasmiṃ mohanake vuttā, pācitti pana puggale.</gatha>
    <hangnum nr="1728"/>
    <gatha type="1"> Adhamme pana kammasmiṃ, dīpitaṃ tikadukkaṭaṃ;</gatha>
    <gatha type="last">Tathānāropite mohe, dukkaṭaṃ parikittitaṃ.</gatha>
    <hangnum nr="1729"/>
    <gatha type="1"> Na  ca mohetukāmassa, vitthārenāsutassapi;</gatha>
    <gatha type="last">Ūnake dvattikkhattuṃ vā, vitthārenāsutassa ca.</gatha>
    <hangnum nr="1730"/>
    <gatha type="1"> Anāpattīti viññeyyaṃ, tathā ummattakādino;</gatha>
    <gatha type="last">Samuṭṭhānādayo sabbe, anantarasamā matā.</gatha>
    <centered>Mohanakathā.</centered>
    <hangnum nr="1731"/>
    <gatha type="1"> Kuddho deti pahāraṃ ce, tassa pācittiyaṃ siyā;</gatha>
    <gatha type="last">Sampaharitukāmena, pahāre bhikkhuno pana.</gatha>
    <hangnum nr="1732"/>
    <gatha type="1"> Dinne bhijjatu sīsaṃ vā, pādo vā paribhijjatu;</gatha>
    <gatha type="last">So ce maratu vā, mā vā, pācitti paridīpitā.</gatha>
    <hangnum nr="1733"/>
    <gatha type="1"> Virūpakaraṇāpekkho, ‘‘iccāyaṃ na virocati’’;</gatha>
    <gatha type="last">Kaṇṇaṃ vā tassa nāsaṃ vā, yadi chindati dukkaṭaṃ.</gatha>
    <hangnum nr="1734"/>
    <gatha type="1"> Tathevānupasampanne, itthiyā purisassa vā;</gatha>
    <gatha type="last">Tiracchānagatassāpi, pahāraṃ deti dukkaṭaṃ.</gatha>
    <hangnum nr="1735"/>
    <gatha type="1"> Sace paharatitthiñca, bhikkhu rattena cetasā;</gatha>
    <gatha type="last">Garukā tassa āpatti, viniddiṭṭhā mahesinā.</gatha>
    <hangnum nr="1736"/>
    <gatha type="1"> Pahāraṃ deti mokkhādhi-ppāyo doso na vijjati;</gatha>
    <gatha type="last">Kāyena kāyabaddhena, tathā nissaggiyena vā.</gatha>
    <hangnum nr="1737"/>
    <gatha type="1"> Passitvā  antarāmagge, coraṃ paccatthikampi vā;</gatha>
    <gatha type="last">Heṭhetukāmamāyantaṃ, ‘‘mā idhāgacchupāsaka’’.</gatha>
    <hangnum nr="1738"/>
    <gatha type="1"> Iti vatvā panāyantaṃ, ‘‘gaccha re’’ti ca muggaraṃ;</gatha>
    <gatha type="last">Satthaṃ vāpi gahetvā vā, paharitvā tu yāti ce.</gatha>
    <hangnum nr="1739"/>
    <gatha type="1"> Anāpatti sace tena, pahārena matepi ca;</gatha>
    <gatha type="last">Eseva ca nayo vutto, dhuttavāḷamigesupi.</gatha>
    <hangnum nr="1740"/>
    <gatha type="1"> Tikapācittiyaṃ vuttaṃ, sese ca tikadukkaṭaṃ;</gatha>
    <gatha type="last">Kāyacittasamuṭṭhānaṃ, sacittaṃ dukkhavedanaṃ.</gatha>
    <centered>Pahārakathā.</centered>
    <hangnum nr="1741"/>
    <gatha type="1"> Kāyaṃ  vā kāyabaddhaṃ vā, uccāreyya sace pana;</gatha>
    <gatha type="last">Hoti pācittiyāpatti, tassuggiraṇapaccayā.</gatha>
    <hangnum nr="1742"/>
    <gatha type="1"> Uggiritvā viraddho so, pahāraṃ deti ce pana;</gatha>
    <gatha type="last">Asampaharitukāmena, dinnattā dukkaṭaṃ siyā.</gatha>
    <hangnum nr="1743"/>
    <gatha type="1"> Sace tena pahārena, pahaṭassa ca bhikkhuno;</gatha>
    <gatha type="last">Hatthādīsupi yaṃ kiñci, aṅgaṃ bhijjati dukkaṭaṃ.</gatha>
    <hangnum nr="1744"/>
    <gatha type="1"> Seso anantare vutta-nayena vinayaññunā;</gatha>
    <gatha type="last">Samuṭṭhānādinā saddhiṃ, veditabbo vinicchayo.</gatha>
    <centered>Talasattikathā.</centered>
    <hangnum nr="1745"/>
    <gatha type="1"> Amūlakena saṅghādi-sesena pana bhikkhu yo;</gatha>
    <gatha type="last">Codāpeyyapi codeyya, tassa pācittiyaṃ siyā.</gatha>
    <hangnum nr="1746"/>
    <gatha type="1"> Tikapācittiyaṃ tattha, diṭṭhācāravipattiyā;</gatha>
    <gatha type="last">Codato dukkaṭāpatti, sese ca tikadukkaṭaṃ.</gatha>
    <hangnum nr="1747"/>
    <gatha type="1"> Tathāsaññissanāpatti , tathā ummattakādino;</gatha>
    <gatha type="last">Omasavādatulyāva, samuṭṭhānādayo nayā.</gatha>
    <centered>Amūlakakathā.</centered>
    <hangnum nr="1748"/>
    <gatha type="1"> Sañcicca pana kukkuccaṃ, uppādentassa bhikkhuno;</gatha>
    <gatha type="last">‘‘Ūnavīsativasso tvaṃ, maññe’’ iccevamādinā.</gatha>
    <hangnum nr="1749"/>
    <gatha type="1"> Hoti vācāya vācāya, pācitti pana bhikkhuno;</gatha>
    <gatha type="last">Tathārūpe panaññasmiṃ, sace asati paccaye.</gatha>
    <hangnum nr="1750"/>
    <gatha type="1"> Tikapācittiyaṃ vuttaṃ, sese ca tikadukkaṭaṃ;</gatha>
    <gatha type="last">Nauppādetukāmassa, kukkuccaṃ natthi vajjatā.</gatha>
    <hangnum nr="1751"/>
    <gatha type="1"> ‘‘Hitesitāyahaṃ maññe, nisinnaṃ itthiyā saha;</gatha>
    <gatha type="last">Vikāle ca tayā bhuttaṃ, mā eva’’nti ca bhāsato.</gatha>
    <hangnum nr="1752"/>
    <gatha type="1"> Tathā ummattakādīna-manāpatti pakāsitā;</gatha>
    <gatha type="last">Samuṭṭhānādayo sabbe, anantarasamā matā.</gatha>
    <centered>Sañciccakathā.</centered>
    <hangnum nr="1753"/>
    <gatha type="1"> Sace  bhaṇḍanajātānaṃ, bhikkhūnaṃ pana bhikkhu yo;</gatha>
    <gatha type="last">Tiṭṭheyyupassutiṃ sotuṃ, tassa pācittiyaṃ siyā.</gatha>
    <hangnum nr="1754"/>
    <gatha type="1"> ‘‘Yaṃ ime tu bhaṇissanti, taṃ sossāmī’’ti gacchato;</gatha>
    <gatha type="last">Codetukāmatāyassa, dukkaṭaṃ tu pade pade.</gatha>
    <hangnum nr="1755"/>
    <gatha type="1"> Purato gacchato sotuṃ, ohīyantassa dukkaṭaṃ;</gatha>
    <gatha type="last">Gacchato turitaṃ vāpi, ayameva vinicchayo.</gatha>
    <hangnum nr="1756"/>
    <gatha type="1"> Ṭhitokāsaṃ panāgantvā, yadi mantenti attano;</gatha>
    <gatha type="last">Ukkāsitvāpi vā ettha, ñāpetabbamahanti vā.</gatha>
    <hangnum nr="1757"/>
    <gatha type="1"> Tassevamakarontassa , pācitti savane siyā;</gatha>
    <gatha type="last">Tikapācittiyaṃ vuttaṃ, sese ca tikadukkaṭaṃ.</gatha>
    <hangnum nr="1758"/>
    <gatha type="1"> ‘‘Imesaṃ vacanaṃ sutvā, oramissa’’nti gacchato;</gatha>
    <gatha type="last">Tathā ummattakādīna-manāpatti pakāsitā.</gatha>
    <hangnum nr="1759"/>
    <gatha type="1"> Theyyasatthasamuṭṭhānaṃ, idaṃ hoti kriyākriyaṃ;</gatha>
    <gatha type="last">Kāyakammaṃ vacīkammaṃ, sadosaṃ dukkhavedanaṃ.</gatha>
    <centered>Upassutikathā.</centered>
    <hangnum nr="1760"/>
    <gatha type="1"> Dhammikānaṃ tu kammānaṃ, chandaṃ datvā sace pana;</gatha>
    <gatha type="last">Pacchā khīyati pācitti, vācato vācato siyā.</gatha>
    <hangnum nr="1761"/>
    <gatha type="1"> Adhamme pana kammasmiṃ, dhammakammanti saññino;</gatha>
    <gatha type="last">Vimatissubhayatthāpi, hoti āpatti dukkaṭaṃ.</gatha>
    <hangnum nr="1762"/>
    <gatha type="1"> ‘‘Adhammena ca vaggena, tathākammārahassa ca;</gatha>
    <gatha type="last">Ime kammaṃ karontī’’ti, ñatvā khīyati tassa ca.</gatha>
    <hangnum nr="1763"/>
    <gatha type="1"> Tathā ummattakādīna-manāpatti pakāsitā;</gatha>
    <gatha type="last">Amūlakasamānāva, samuṭṭhānādayo nayā.</gatha>
    <centered>Kammapaṭibāhanakathā.</centered>
    <hangnum nr="1764"/>
    <gatha type="1"> Yāva ārocitaṃ vatthu, avinicchitameva vā;</gatha>
    <gatha type="last">Ṭhapitā ñatti vā niṭṭhaṃ, kammavācā na gacchati.</gatha>
    <hangnum nr="1765"/>
    <gatha type="1"> Etasmiṃ  antare kammaṃ, kopetuṃ parisāya hi;</gatha>
    <gatha type="last">Hatthapāsaṃ jahantassa, hoti āpatti dukkaṭaṃ.</gatha>
    <hangnum nr="1766"/>
    <gatha type="1"> Adatvā jahite chandaṃ, tassa pācittiyaṃ siyā;</gatha>
    <gatha type="last">Dhammakamme adhamme ca, vimatissa ca dukkaṭaṃ.</gatha>
    <hangnum nr="1767"/>
    <gatha type="1"> Adhammepi  ca kammasmiṃ, dhammakammanti saññino;</gatha>
    <gatha type="last">‘‘Saṅghassa bhaṇḍanādīni, bhavissantī’’ti saññino.</gatha>
    <hangnum nr="1768"/>
    <gatha type="1"> Gilāno vā gilānassa, karaṇīye na dosatā;</gatha>
    <gatha type="last">Na ca kopetukāmassa, kammaṃ passāvanādinā.</gatha>
    <hangnum nr="1769"/>
    <gatha type="1"> Pīḷitassāgamissāmi, iccevaṃ gacchatopi vā;</gatha>
    <gatha type="last">Samaṃ samanubhāsena, samuṭṭhānaṃ kriyākriyaṃ.</gatha>
    <centered>Chandaṃ adatvā gamanakathā.</centered>
    <hangnum nr="1770"/>
    <gatha type="1"> Samaggena ca saṅghena, saddhiṃ datvāna cīvaraṃ;</gatha>
    <gatha type="last">Sammatassa hi bhikkhussa, pacchā khīyati yo pana.</gatha>
    <hangnum nr="1771"/>
    <gatha type="1"> Tassa vācāya vācāya, pācitti paridīpitā;</gatha>
    <gatha type="last">Tikapācittiyaṃ dhamma- kamme vuttaṃ tu cīvaraṃ.</gatha>
    <hangnum nr="1772"/>
    <gatha type="1"> Ṭhapetvāññaparikkhāraṃ, datvā khīyati dukkaṭaṃ;</gatha>
    <gatha type="last">Saṅghenāsammatassāpi, cīvaraṃ aññameva vā.</gatha>
    <hangnum nr="1773"/>
    <gatha type="1"> Tathevānupasampanne, sabbatthāpi ca dukkaṭaṃ;</gatha>
    <gatha type="last">Chandādīnaṃ vaseneva, karontañca sabhāvato.</gatha>
    <hangnum nr="1774"/>
    <gatha type="1"> Khīyantassa anāpatti, tathā ummattakādino;</gatha>
    <gatha type="last">Amūlakasamā ñeyyā, samuṭṭhānādayo nayā.</gatha>
    <centered>Dubbalakathā.</centered>
    <hangnum nr="1775"/>
    <gatha type="1"> Idaṃ tiṃsakakaṇḍasmiṃ, antimena ca sabbathā;</gatha>
    <gatha type="last">Tulyaṃ dvādasamaṃ sabbaṃ, ayameva visesatā.</gatha>
    <hangnum nr="1776"/>
    <gatha type="1"> Tattha  nissaggiyaṃ vuttaṃ, attano pariṇāmanā;</gatha>
    <gatha type="last">Idha suddhikapācitti, puggale pariṇāmanā.</gatha>
    <centered>Pariṇāmanakathā.</centered>
    <centered>Sahadhammikavaggo aṭṭhamo.</centered>
    <hangnum nr="1777"/>
    <gatha type="1"> Anikkhante  ce rājasmiṃ, anikkhantāya deviyā;</gatha>
    <gatha type="last">Sayanīyagharā tassa, ummāraṃ yo atikkame.</gatha>
    <hangnum nr="1778"/>
    <gatha type="1"> Dukkaṭaṃ paṭhame pāde, pācitti dutiye siyā;</gatha>
    <gatha type="last">Deviyā vāpi rañño vā, sace na viditāgamo.</gatha>
    <hangnum nr="1779"/>
    <gatha type="1"> Paṭisaṃvidite neva-paṭisaṃviditasaññino;</gatha>
    <gatha type="last">Tattha vematikassāpi, dukkaṭaṃ paridīpitaṃ.</gatha>
    <hangnum nr="1780"/>
    <gatha type="1"> Paṭisaṃviditasaññissa, neva ca khattiyassa vā;</gatha>
    <gatha type="last">Na khattiyābhisekena, abhisittassa vā pana.</gatha>
    <hangnum nr="1781"/>
    <gatha type="1"> Ubhosubhinnamaññasmiṃ, nikkhante visatopi vā;</gatha>
    <gatha type="last">Na dosummattakādīnaṃ, kathinena kriyākriyaṃ.</gatha>
    <centered>Antepurakathā.</centered>
    <hangnum nr="1782"/>
    <gatha type="1"> Rajataṃ jātarūpaṃ vā, uggaṇhantassa attano;</gatha>
    <gatha type="last">Tassa nissaggiyāpatti, uggaṇhāpayatopi vā.</gatha>
    <hangnum nr="1783"/>
    <gatha type="1"> Gaṇapuggalasaṅghānaṃ, navakammassa cetiye;</gatha>
    <gatha type="last">Uggaṇhāpayato hoti, dukkaṭaṃ gaṇhatopi vā.</gatha>
    <hangnum nr="1784"/>
    <gatha type="1"> Avasesañca muttādi-ratanaṃ attanopi vā;</gatha>
    <gatha type="last">Saṅghādīnampi atthāya, uggaṇhantassa dukkaṭaṃ.</gatha>
    <hangnum nr="1785"/>
    <gatha type="1"> Sace  kappiyavatthuṃ vā, vatthuṃ vāpi akappiyaṃ;</gatha>
    <gatha type="last">Tālapaṇṇampi vā hotu, mātukaṇṇapilandhanaṃ.</gatha>
    <hangnum nr="1786"/>
    <gatha type="1"> Bhaṇḍāgārikasīsena, yaṃ kiñci gihisantakaṃ;</gatha>
    <gatha type="last">Tassa pācittiyāpatti, paṭisāmayato pana.</gatha>
    <hangnum nr="1787"/>
    <gatha type="1"> ‘‘Idaṃ ṭhapetvā dehī’’ti, vuttena pana kenaci;</gatha>
    <gatha type="last">‘‘Na vaṭṭatī’’ti vatvā taṃ, na nidhetabbameva tu.</gatha>
    <hangnum nr="1788"/>
    <gatha type="1"> ‘‘Ṭhapehī’’ti ca pātetvā, sace gacchati puggalo;</gatha>
    <gatha type="last">Palibodho hi nāmeso, ṭhapetuṃ pana vaṭṭati.</gatha>
    <hangnum nr="1789"/>
    <gatha type="1"> Anuññāte panaṭṭhāne, uggahetvā anādarā;</gatha>
    <gatha type="last">Sammā anikkhipantassa, hoti āpatti dukkaṭaṃ.</gatha>
    <hangnum nr="1790"/>
    <gatha type="1"> Anuññāte  panaṭṭhāne, gahetvā ratanaṃ pana;</gatha>
    <gatha type="last">Nikkhipantassa vā sammā, bhaṇḍaṃ ratanasammataṃ.</gatha>
    <hangnum nr="1791"/>
    <gatha type="1"> Gaṇhantassa ca vissāsaṃ, tāvakālikameva ca;</gatha>
    <gatha type="last">Na dosummattakādīnaṃ, sañcarittasamodayaṃ.</gatha>
    <centered>Ratanakathā.</centered>
    <hangnum nr="1792"/>
    <gatha type="1"> Majjhaṇhasamayā uddhaṃ, aruṇuggamato pure;</gatha>
    <gatha type="last">Etasmiṃ antare kālo, vikāloti pavuccati.</gatha>
    <hangnum nr="1793"/>
    <gatha type="1"> Santaṃ bhikkhumanāpucchā, vikāle paccayaṃ vinā;</gatha>
    <gatha type="last">Parikkhittassa gāmassa, parikkhepokkame pana.</gatha>
    <hangnum nr="1794"/>
    <gatha type="1"> Aparikkhittagāmassa, upacārokkamepi vā;</gatha>
    <gatha type="last">Dukkaṭaṃ paṭhame pāde, pācitti dutiye siyā.</gatha>
    <hangnum nr="1795"/>
    <gatha type="1"> Atha sambahulā gāmaṃ, vikāle pavisanti ce;</gatha>
    <gatha type="last">Āpucchitvāva gantabbaṃ, aññamaññaṃ na caññathā.</gatha>
    <hangnum nr="1796"/>
    <gatha type="1"> Gacchanti  ce tato aññaṃ, tato aññanti vaṭṭati;</gatha>
    <gatha type="last">Puna āpucchane kiccaṃ, natthi gāmasatepi ca.</gatha>
    <hangnum nr="1797"/>
    <gatha type="1"> Passambhetvāna ussāhaṃ, vihāratthāya niggatā;</gatha>
    <gatha type="last">Pavisanti sace aññaṃ, pucchitabbaṃ tu antarā.</gatha>
    <hangnum nr="1798"/>
    <gatha type="1"> Katvā kulaghare bhatta- kiccaṃ aññattha vā pana;</gatha>
    <gatha type="last">Sace caritukāmo yo, sappibhikkhāya vā siyā.</gatha>
    <hangnum nr="1799"/>
    <gatha type="1"> Āpucchitvāva gantabbaṃ, passe ce bhikkhu labbhati;</gatha>
    <gatha type="last">Asante pana natthīti, gantabbaṃ tu yathāsukhaṃ.</gatha>
    <hangnum nr="1800"/>
    <gatha type="1"> Otaritvā mahāvīthiṃ, bhikkhuṃ yadi ca passati;</gatha>
    <gatha type="last">Natthi āpucchane kiccaṃ, caritabbaṃ yathāsukhaṃ.</gatha>
    <hangnum nr="1801"/>
    <gatha type="1"> Gāmamajjhena maggena, gacchantasseva bhikkhuno;</gatha>
    <gatha type="last">‘‘Carissāmī’’ti uppanne, telabhikkhāya mānase.</gatha>
    <hangnum nr="1802"/>
    <gatha type="1"> Āpucchitvāva gantabbaṃ, passe ce bhikkhu vijjati;</gatha>
    <gatha type="last">Anokkamma carantassa, maggā āpucchanena kiṃ?</gatha>
    <hangnum nr="1803"/>
    <gatha type="1"> Tikapācittiyaṃ , kāle, vikāloyanti saññino;</gatha>
    <gatha type="last">Kāle vematikassāpi, hoti āpatti dukkaṭaṃ.</gatha>
    <hangnum nr="1804"/>
    <gatha type="1"> Āpucchitvāva santaṃ vā, anāpucchā asantakaṃ;</gatha>
    <gatha type="last">Kicce accāyike vāpi, pavisantassa bhikkhuno.</gatha>
    <hangnum nr="1805"/>
    <gatha type="1"> Gacchato antarārāmaṃ, bhikkhunīnaṃ upassayaṃ;</gatha>
    <gatha type="last">Tathā āsanasālaṃ vā, titthiyānaṃ upassayaṃ.</gatha>
    <hangnum nr="1806"/>
    <gatha type="1"> Siyā gāmena maggo ce, anāpattāpadāsupi;</gatha>
    <gatha type="last">Samuṭṭhānādayo sabbe, kathinena samā matā.</gatha>
    <hangnum nr="1807"/>
    <gatha type="1"> Na kevalamanāpucchā, abandhitvā ca bandhanaṃ;</gatha>
    <gatha type="last">Apārupitvā saṅghāṭiṃ, gacchatopinavajjatā.</gatha>
    <centered>Vikālagāmappavesanakathā.</centered>
    <hangnum nr="1808"/>
    <gatha type="1"> Aṭṭhidantamayaṃ  sūci-gharaṃ vāpi visāṇajaṃ;</gatha>
    <gatha type="last">Kārāpane ca karaṇe, bhikkhuno hoti dukkaṭaṃ.</gatha>
    <hangnum nr="1809"/>
    <gatha type="1"> Lābhe bhedanakaṃ tassa, pācittiyamudīritaṃ;</gatha>
    <gatha type="last">Aññassatthāya karaṇe, tathā kārāpanepi ca.</gatha>
    <hangnum nr="1810"/>
    <gatha type="1"> Aññena ca kataṃ laddhā, dukkaṭaṃ paribhuñjato;</gatha>
    <gatha type="last">Anāpattāraṇike vidhe, gaṇṭhikañjanikāsupi.</gatha>
    <hangnum nr="1811"/>
    <gatha type="1"> Dakapuñchaniyā vāsi-jaṭe ummattakādino;</gatha>
    <gatha type="last">Samuṭṭhānādayo nayā, sañcarittasamā matā.</gatha>
    <centered>Sūcigharakathā.</centered>
    <hangnum nr="1812"/>
    <gatha type="1"> Navaṃ mañcampi pīṭhaṃ vā, kārāpentena bhikkhunā;</gatha>
    <gatha type="last">Aṭṭhaṅgulappamāṇena, sugataṅgulato pana.</gatha>
    <hangnum nr="1813"/>
    <gatha type="1"> Kārāpetabbamevaṃ tu, ṭhapetvā heṭṭhimāṭaniṃ;</gatha>
    <gatha type="last">Sacchedā tassa pācitti, tamatikkamato siyā.</gatha>
    <hangnum nr="1814"/>
    <gatha type="1"> Aññassatthāya karaṇe, tathā kārāpanepi ca;</gatha>
    <gatha type="last">Aññena ca kataṃ laddhā, dukkaṭaṃ paribhuñjato.</gatha>
    <hangnum nr="1815"/>
    <gatha type="1"> Anāpatti  pamāṇena, karontassappamāṇikaṃ;</gatha>
    <gatha type="last">Labhitvā tassa pādesu, chinditvā paribhuñjato.</gatha>
    <hangnum nr="1816"/>
    <gatha type="1"> Neva chinditukāmo ce, nikhaṇitvā pamāṇato;</gatha>
    <gatha type="last">Uttānaṃ vāpi aṭṭaṃ vā, bandhitvā paribhuñjato.</gatha>
    <centered>Mañcakathā.</centered>
    <hangnum nr="1817"/>
    <gatha type="1"> Mañcaṃ vā pana pīṭhaṃ vā, tūlonaddhaṃ kareyya yo;</gatha>
    <gatha type="last">Tassuddālanakaṃ vuttaṃ, pācittiyamanītinā.</gatha>
    <hangnum nr="1818"/>
    <gatha type="1"> Anāpatti  panāyoge, bandhane aṃsabaddhake;</gatha>
    <gatha type="last">Bibbohane parissāve, thavikādīsu bhikkhuno.</gatha>
    <hangnum nr="1819"/>
    <gatha type="1"> Aññena ca kataṃ laddhā, uddāletvā nisevato;</gatha>
    <gatha type="last">Anantarassimassāpi, sañcarittasamā nayā.</gatha>
    <centered>Tūlonaddhakathā.</centered>
    <hangnum nr="1820"/>
    <gatha type="1"> Nisīdanaṃ karontena, kātabbaṃ tu pamāṇato;</gatha>
    <gatha type="last">Pamāṇātikkame tassa, payoge dukkaṭaṃ siyā.</gatha>
    <hangnum nr="1821"/>
    <gatha type="1"> Paṭilābhena sacchedaṃ, pācittiyamudīritaṃ;</gatha>
    <gatha type="last">Dvīsu ṭhānesu phāletvā, tassa tisso dasā siyuṃ.</gatha>
    <hangnum nr="1822"/>
    <gatha type="1"> Anāpatti pamāṇena, karontassa tadūnakaṃ;</gatha>
    <gatha type="last">Vitānādiṃ karontassa, sañcarittasamā nayā.</gatha>
    <centered>Nisīdanakathā.</centered>
    <hangnum nr="1823"/>
    <gatha type="1"> Roge kaṇḍupaṭicchādi, kātabbā hi pamāṇato;</gatha>
    <gatha type="last">Pamāṇātikkame tassa, payoge dukkaṭaṃ siyā.</gatha>
    <hangnum nr="1824"/>
    <gatha type="1"> Paṭilābhena sacchedaṃ, pācittiyamudīritaṃ;</gatha>
    <gatha type="last">Anāpattinayopettha, anantarasamo mato.</gatha>
    <centered>Kaṇḍupaṭicchādikathā.</centered>
    <hangnum nr="1825"/>
    <gatha type="1"> Pamāṇeneva  kātabbā, tathā vassikasāṭikā;</gatha>
    <gatha type="last">Pamāṇātikkame tassa, anantarasamo nayo.</gatha>
    <centered>Vassikasāṭikakathā.</centered>
    <hangnum nr="1826"/>
    <gatha type="1"> Cīvarena  sace tulya-ppamāṇaṃ sugatassa tu;</gatha>
    <gatha type="last">Cīvaraṃ bhikkhu kāreyya, karaṇe dukkaṭaṃ siyā.</gatha>
    <hangnum nr="1827"/>
    <gatha type="1"> Paṭilābhena sacchedaṃ, pācittiyamudīritaṃ;</gatha>
    <gatha type="last">Anantarasamoyeva, anāpattinayo mato.</gatha>
    <hangnum nr="1828"/>
    <gatha type="1"> Dīghaso ca pamāṇena, nava tassa vidatthiyo;</gatha>
    <gatha type="last">Tiriyaṃ cha viniddiṭṭhā, sugatassa vidatthiyā.</gatha>
    <hangnum nr="1829"/>
    <gatha type="1"> Aññena ca kataṃ laddhā, sevato dukkaṭaṃ bhave;</gatha>
    <gatha type="last">Samuṭṭhānādayo sabbe, sañcarittasamā matā.</gatha>
    <centered>Nandakathā.</centered>
    <centered>Rājavaggo navamo.</centered>
    <centered>Iti vinayavinicchaye pācittiyakathā niṭṭhitā.</centered>
    <title>Pāṭidesanīyakathā</title>
    <hangnum nr="1830"/>
    <gatha type="1"> Yo cantaragharaṃ bhikkhu, paviṭṭhāya tu hatthato;</gatha>
    <gatha type="last">Aññātikāya yaṃ kiñci, tassa bhikkhuniyā pana.</gatha>
    <hangnum nr="1831"/>
    <gatha type="1"> Sahatthā paṭiggaṇheyya, khādanaṃ bhojanampi vā;</gatha>
    <gatha type="last">Gahaṇe dukkaṭaṃ bhoge, pāṭidesaniyaṃ siyā.</gatha>
    <hangnum nr="1832"/>
    <gatha type="1"> Rathikāyapi vā byūhe, sandhisiṅghāṭakesu vā;</gatha>
    <gatha type="last">Hatthisālādike ṭhatvā, gaṇhatopi ayaṃ nayo.</gatha>
    <hangnum nr="1833"/>
    <gatha type="1"> Rathikāya  sace ṭhatvā, deti bhikkhuni bhojanaṃ;</gatha>
    <gatha type="last">Āpatti antarārāme, ṭhatvā gaṇhāti bhikkhu ce.</gatha>
    <hangnum nr="1834"/>
    <gatha type="1"> Etthantaragharaṃ tassā, paviṭṭhāya hi vākyato;</gatha>
    <gatha type="last">Bhikkhussa ca ṭhitaṭṭhānaṃ, nappamāṇanti vaṇṇitaṃ.</gatha>
    <hangnum nr="1835"/>
    <gatha type="1"> Tasmā  bhikkhuniyā ṭhatvā, ārāmādīsu dentiyā;</gatha>
    <gatha type="last">Vīthiyādīsu ce ṭhatvā, na doso paṭigaṇhato.</gatha>
    <hangnum nr="1836"/>
    <gatha type="1"> Yāmakālikasattāha-kālikaṃ yāvajīvikaṃ;</gatha>
    <gatha type="last">Āhāratthāya gahaṇe, ajjhohāre ca dukkaṭaṃ.</gatha>
    <hangnum nr="1837"/>
    <gatha type="1"> Āmisena asambhinna-rasaṃ sandhāya bhāsitaṃ;</gatha>
    <gatha type="last">Pāṭidesaniyāpatti, sambhinnekarase siyā.</gatha>
    <hangnum nr="1838"/>
    <gatha type="1"> Ekatoupasampanna-hatthato paṭigaṇhato;</gatha>
    <gatha type="last">Kālikānaṃ catunnampi, āhāratthāya dukkaṭaṃ.</gatha>
    <hangnum nr="1839"/>
    <gatha type="1"> Ñātikāyapi aññāti-saññino vimatissa vā;</gatha>
    <gatha type="last">Dukkaṭaṃ ñātisaññissa, tathā aññātikāya vā.</gatha>
    <hangnum nr="1840"/>
    <gatha type="1"> Dāpentiyā anāpatti, dadamānāya vā pana;</gatha>
    <gatha type="last">Nikkhipitvāntarārāmā-dīsu ṭhatvāpi dentiyā.</gatha>
    <hangnum nr="1841"/>
    <gatha type="1"> Gāmato nīharitvā vā, deti ce bahi vaṭṭati;</gatha>
    <gatha type="last">‘‘Paccaye sati bhuñjā’’ti, deti ce kālikattayaṃ.</gatha>
    <hangnum nr="1842"/>
    <gatha type="1"> Hatthato sāmaṇerīnaṃ, sikkhamānāya vā tathā;</gatha>
    <gatha type="last">Idaṃ eḷakalomena, samuṭṭhānaṃ samaṃ mataṃ.</gatha>
    <centered>Paṭhamapāṭidesanīyakathā.</centered>
    <hangnum nr="1843"/>
    <gatha type="1"> Avutte ‘‘apasakkā’’ti, ekenāpi ca bhikkhunā;</gatha>
    <gatha type="last">Sacejjhoharaṇatthāya, āmisaṃ paṭigaṇhati.</gatha>
    <hangnum nr="1844"/>
    <gatha type="1"> Gahaṇe dukkaṭaṃ bhoge, pāṭidesaniyaṃ siyā;</gatha>
    <gatha type="last">Ekatoupasampannaṃ, na vārentassa dukkaṭaṃ.</gatha>
    <hangnum nr="1845"/>
    <gatha type="1"> Tathevānupasampannā-yupasampannasaññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1846"/>
    <gatha type="1"> Anāpattittano  bhattaṃ, padāpeti na deti ce;</gatha>
    <gatha type="last">Tathā aññassa bhattaṃ vā, na dāpeti padeti ce.</gatha>
    <hangnum nr="1847"/>
    <gatha type="1"> Yaṃ na dinnaṃ taṃ dāpeti, na dinnaṃ yattha vāpi ca;</gatha>
    <gatha type="last">Tattha tampi ca sabbesaṃ, samaṃ dāpeti bhikkhunī.</gatha>
    <hangnum nr="1848"/>
    <gatha type="1"> Vosāsantī ṭhitā sikkha-mānā vā sāmaṇerikā;</gatha>
    <gatha type="last">Bhojanāni ca pañceva, vinā, ummattakādino.</gatha>
    <hangnum nr="1849"/>
    <gatha type="1"> Kathinena samuṭṭhānaṃ, samānanti pakāsitaṃ;</gatha>
    <gatha type="last">Kriyākriyamidaṃ vuttaṃ, ticittañca tivedanaṃ.</gatha>
    <centered>Dutiyapāṭidesanīyakathā.</centered>
    <hangnum nr="1850"/>
    <gatha type="1"> Sekkhanti sammate bhikkhu, laddhasammutike kule;</gatha>
    <gatha type="last">Gharūpacārokkamanā, pubbeva animantito.</gatha>
    <hangnum nr="1851"/>
    <gatha type="1"> Agilāno gahetvā ce, paribhuñjeyya āmisaṃ;</gatha>
    <gatha type="last">Gahaṇe dukkaṭaṃ bhoge, pāṭidesaniyaṃ siyā.</gatha>
    <hangnum nr="1852"/>
    <gatha type="1"> Yāmakālikasattāha-kālike yāvajīvike;</gatha>
    <gatha type="last">Gahaṇe paribhoge ca, hoti āpatti dukkaṭaṃ.</gatha>
    <hangnum nr="1853"/>
    <gatha type="1"> Asekkhasammate sekkha-sammatanti ca saññino;</gatha>
    <gatha type="last">Tattha vematikassāpi, tatheva paridīpitaṃ.</gatha>
    <hangnum nr="1854"/>
    <gatha type="1"> Anāpatti gilānassa, gilānassāvasesake;</gatha>
    <gatha type="last">Nimantitassa vā bhikkhā, aññesaṃ tattha dīyati.</gatha>
    <hangnum nr="1855"/>
    <gatha type="1"> Gharato nīharitvā vā, denti ce yattha katthaci;</gatha>
    <gatha type="last">Niccabhattādike vāpi, tathā ummattakādino.</gatha>
    <hangnum nr="1856"/>
    <gatha type="1"> Anāgate hi bhikkhumhi, gharato paṭhamaṃ pana;</gatha>
    <gatha type="last">Nīharitvā sace dvāre, sampatte denti vaṭṭati.</gatha>
    <hangnum nr="1857"/>
    <gatha type="1"> Bhikkhuṃ  pana ca disvāva, nīharitvāna gehato;</gatha>
    <gatha type="last">Na vaṭṭati sace denti, samuṭṭhāneḷakūpamaṃ.</gatha>
    <centered>Tatiyapāṭidesanīyakathā.</centered>
    <hangnum nr="1858"/>
    <gatha type="1"> Gahaṭṭhenāgahaṭṭhena , itthiyā purisena vā;</gatha>
    <gatha type="last">Ārāmaṃ upacāraṃ vā, pavisitvā sace pana.</gatha>
    <hangnum nr="1859"/>
    <gatha type="1"> ‘‘Itthannāmassa te bhattaṃ, yāgu vā āharīyati’’;</gatha>
    <gatha type="last">Evamārocitaṃ vuttaṃ, paṭisaṃviditanti hi.</gatha>
    <hangnum nr="1860"/>
    <gatha type="1"> Āharīyatu taṃ pacchā, yathārocitameva vā;</gatha>
    <gatha type="last">Tassa vā parivārampi, aññaṃ katvā bahuṃ pana.</gatha>
    <hangnum nr="1861"/>
    <gatha type="1"> Yāguyā viditaṃ katvā, pūvaṃ bhattaṃ haranti ce;</gatha>
    <gatha type="last">Idampi viditaṃ vuttaṃ, vaṭṭatīti kurundiyaṃ.</gatha>
    <hangnum nr="1862"/>
    <gatha type="1"> Kulāni pana aññāni, deyyadhammaṃ panattano;</gatha>
    <gatha type="last">Haranti tena saddhiṃ ce, sabbaṃ vaṭṭati tampi ca.</gatha>
    <hangnum nr="1863"/>
    <gatha type="1"> Anārocitamevaṃ yaṃ, yaṃ ārāmamanābhataṃ;</gatha>
    <gatha type="last">Taṃ asaṃviditaṃ nāma, sahadhammikañāpitaṃ.</gatha>
    <hangnum nr="1864"/>
    <gatha type="1"> Yaṃ asaṃviditaṃ katvā, ābhataṃ pana taṃ bahi;</gatha>
    <gatha type="last">Ārāmaṃ pana pesetvā, kārāpetvā tamāhare.</gatha>
    <hangnum nr="1865"/>
    <gatha type="1"> Gantvā vā antarāmagge, gahetabbaṃ tu bhikkhunā;</gatha>
    <gatha type="last">Sace evamakatvā taṃ, ārāme upacārato.</gatha>
    <hangnum nr="1866"/>
    <gatha type="1"> Gahetvājjhoharantassa, gahaṇe dukkaṭaṃ siyā;</gatha>
    <gatha type="last">Ajjhohārapayogesu, pāṭidesaniyaṃ mataṃ.</gatha>
    <hangnum nr="1867"/>
    <gatha type="1"> Paṭisaṃviditeyeva, asaṃviditasaññino;</gatha>
    <gatha type="last">Tattha vematikassāpi, hoti āpatti dukkaṭaṃ.</gatha>
    <hangnum nr="1868"/>
    <gatha type="1"> Paṭisaṃvidite  tassa, gilānassāvasesake;</gatha>
    <gatha type="last">Bahārāme gahetvā vā, antoyevassa bhuñjato.</gatha>
    <hangnum nr="1869"/>
    <gatha type="1"> Tatthajātaphalādīni, anāpatteva khādato;</gatha>
    <gatha type="last">Samuṭṭhānādayo sabbe, kathinena samā matā.</gatha>
    <centered>Catutthapāṭidesanīyakathā.</centered>
    <centered>Iti vinayavinicchaye pāṭidesanīyakathā niṭṭhitā.</centered>
    <title>Sekhiyakathā</title>
    <hangnum nr="1870"/>
    <gatha type="1"> Yo  anādariyeneva, purato pacchatopi vā;</gatha>
    <gatha type="last">Olambetvā nivāseyya, tassa cāpatti dukkaṭaṃ.</gatha>
    <hangnum nr="1871"/>
    <gatha type="1"> Hatthisoṇḍāditulyaṃ tu, nivāsentassa dukkaṭaṃ;</gatha>
    <gatha type="last">Āpattibhīrunā niccaṃ, vatthabbaṃ parimaṇḍalaṃ.</gatha>
    <hangnum nr="1872"/>
    <gatha type="1"> Jāṇumaṇḍalato heṭṭhā, aṭṭhaṅgulappamāṇakaṃ;</gatha>
    <gatha type="last">Otāretvā nivatthabbaṃ, tato ūnaṃ na vaṭṭati.</gatha>
    <hangnum nr="1873"/>
    <gatha type="1"> Asañciccāsatissāpi, ajānantassa kevalaṃ;</gatha>
    <gatha type="last">Anāpatti gilānassā-padāsummattakādino.</gatha>
    <centered>Parimaṇḍalakathā.</centered>
    <hangnum nr="1874"/>
    <gatha type="1"> Ubho koṇe samaṃ katvā, sādaraṃ parimaṇḍalaṃ;</gatha>
    <gatha type="last">Katvā pārupitabbevaṃ, akarontassa dukkaṭaṃ.</gatha>
    <hangnum nr="1875"/>
    <gatha type="1"> Avisesena vuttaṃ tu, idaṃ sikkhāpadadvayaṃ;</gatha>
    <gatha type="last">Tasmā ghare vihāre vā, kattabbaṃ parimaṇḍalaṃ.</gatha>
    <centered>Dutiyaṃ.</centered>
    <hangnum nr="1876"/>
    <gatha type="1"> Gaṇṭhikaṃ  paṭimuñcitvā, katvā koṇe ubho samaṃ;</gatha>
    <gatha type="last">Chādetvā maṇibandhañca, gantabbaṃ gīvameva ca.</gatha>
    <hangnum nr="1877"/>
    <gatha type="1"> Tathā akatvā bhikkhussa, jattūnipi urampi ca;</gatha>
    <gatha type="last">Vivaritvā yathākāmaṃ, gacchato hoti dukkaṭaṃ.</gatha>
    <centered>Tatiyaṃ.</centered>
    <hangnum nr="1878"/>
    <gatha type="1"> Galavāṭakato uddhaṃ, sīsañca maṇibandhato;</gatha>
    <gatha type="last">Hatthe piṇḍikamaṃsamhā, heṭṭhā pāde ubhopi ca.</gatha>
    <hangnum nr="1879"/>
    <gatha type="1"> Vivaritvāvasesañca , chādetvā ce nisīdati;</gatha>
    <gatha type="last">Hoti so suppaṭicchanno, doso vāsūpagassa na.</gatha>
    <centered>Catutthaṃ.</centered>
    <hangnum nr="1880"/>
    <gatha type="1"> Hatthaṃ vā pana pādaṃ vā, acālentena bhikkhunā;</gatha>
    <gatha type="last">Suvinītena gantabbaṃ, chaṭṭhe natthi visesatā.</gatha>
    <centered>Pañcamachaṭṭhāni.</centered>
    <hangnum nr="1881"/>
    <gatha type="1"> Satīmatāvikārena, yugamattañca pekkhinā;</gatha>
    <gatha type="last">Susaṃvutena gantabbaṃ, bhikkhunokkhittacakkhunā.</gatha>
    <hangnum nr="1882"/>
    <gatha type="1"> Yattha katthaci hi ṭṭhāne, ekasmiṃ antare ghare;</gatha>
    <gatha type="last">Ṭhatvā parissayābhāvaṃ, oloketumpi vaṭṭati.</gatha>
    <hangnum nr="1883"/>
    <gatha type="1"> Yo anādariyaṃ katvā, olokento tahiṃ tahiṃ;</gatha>
    <gatha type="last">Sacentaraghare yāti, dukkaṭaṃ aṭṭhamaṃ tathā.</gatha>
    <centered>Sattamaṭṭhamāni.</centered>
    <hangnum nr="1884"/>
    <gatha type="1"> Ekato  ubhato vāpi, hutvā ukkhittacīvaro;</gatha>
    <gatha type="last">Indakhīlakato anto, gacchato hoti dukkaṭaṃ.</gatha>
    <centered>Navamaṃ.</centered>
    <hangnum nr="1885"/>
    <gatha type="1"> Tathā nisinnakālepi, nīharantena kuṇḍikaṃ;</gatha>
    <gatha type="last">Anukkhipitvā dātabbā, doso vāsūpagassa na.</gatha>
    <centered>Dasamaṃ.</centered>
    <centered>Paṭhamo vaggo.</centered>
    <hangnum nr="1886"/>
    <gatha type="1"> Na vaṭṭati hasantena, gantuñceva nisīdituṃ;</gatha>
    <gatha type="last">Vatthusmiṃ hasanīyasmiṃ, sitamattaṃ tu vaṭṭati.</gatha>
    <centered>Paṭhamadutiyāni.</centered>
    <hangnum nr="1887"/>
    <gatha type="1"> Appasaddena  gantabbaṃ, catutthepi ayaṃ nayo;</gatha>
    <gatha type="last">Mahāsaddaṃ karontassa, ubhayatthāpi dukkaṭaṃ.</gatha>
    <centered>Tatiyacatutthāni.</centered>
    <hangnum nr="1888"/>
    <gatha type="1"> Kāyappacālakaṃ katvā, bāhusīsappacālakaṃ;</gatha>
    <gatha type="last">Gacchato dukkaṭaṃ hoti, tatheva ca nisīdato.</gatha>
    <hangnum nr="1889"/>
    <gatha type="1"> Kāyaṃ bāhuñca sīsañca, paggahetvā ujuṃ pana;</gatha>
    <gatha type="last">Gantabbamāsitabbañca, sameniriyāpathena tu.</gatha>
    <hangnum nr="1890"/>
    <gatha type="1"> Nisīdanena yuttesu, tīsu vāsūpagassa hi;</gatha>
    <gatha type="last">Anāpattīti ñātabbaṃ, viññunā vinayaññunā.</gatha>
    <centered>Dutiyo vaggo.</centered>
    <hangnum nr="1891"/>
    <gatha type="1"> Khambhaṃ  katvā sasīsaṃ vā, pārupitvāna gacchato;</gatha>
    <gatha type="last">Dukkaṭaṃ muninā vuttaṃ, tathā ukkuṭikāya vā.</gatha>
    <hangnum nr="1892"/>
    <gatha type="1"> Hatthapallatthikāyāpi, dussapallatthikāya vā;</gatha>
    <gatha type="last">Tassantaraghare hoti, nisīdantassa dukkaṭaṃ.</gatha>
    <hangnum nr="1893"/>
    <gatha type="1"> Dutiye ca catutthe ca, chaṭṭhe vāsūpagassa tu;</gatha>
    <gatha type="last">Anāpattīti sāruppā, chabbīsati pakāsitā.</gatha>
    <centered>Chaṭṭhaṃ.</centered>
    <hangnum nr="1894"/>
    <gatha type="1"> Sakkaccaṃ satiyuttena, bhikkhunā pattasaññinā;</gatha>
    <gatha type="last">Piṇḍapāto gahetabbo, samasūpova viññunā.</gatha>
    <hangnum nr="1895"/>
    <gatha type="1"> Sūpo bhattacatubbhāgo, ‘‘samasūpo’’ti vuccati;</gatha>
    <gatha type="last">Muggamāsakulatthānaṃ, sūpo ‘‘sūpo’’ti vuccati.</gatha>
    <hangnum nr="1896"/>
    <gatha type="1"> Anāpatti asañcicca, gilānassa raserase;</gatha>
    <gatha type="last">Tatheva ñātakādīnaṃ, aññatthāya dhanena vā.</gatha>
    <centered>Sattamaṭṭhamanavamāni.</centered>
    <hangnum nr="1897"/>
    <gatha type="1"> Antolekhāpamāṇena , pattassa mukhavaṭṭiyā;</gatha>
    <gatha type="last">Pūritova gahetabbo, adhiṭṭhānūpagassa tu.</gatha>
    <hangnum nr="1898"/>
    <gatha type="1"> Tattha thūpīkataṃ katvā, gaṇhato yāvakālikaṃ;</gatha>
    <gatha type="last">Yaṃ kiñci pana bhikkhussa, hoti āpatti dukkaṭaṃ.</gatha>
    <hangnum nr="1899"/>
    <gatha type="1"> Adhiṭṭhānūpage patte, kālikattayameva ca;</gatha>
    <gatha type="last">Sese thūpīkataṃ sabbaṃ, vaṭṭateva na saṃsayo.</gatha>
    <hangnum nr="1900"/>
    <gatha type="1"> Dvīsu pattesu bhattaṃ tu, gahetvā pattamekakaṃ;</gatha>
    <gatha type="last">Pūretvā yadi peseti, bhikkhūnaṃ pana vaṭṭati.</gatha>
    <hangnum nr="1901"/>
    <gatha type="1"> Patte  pakkhippamānaṃ yaṃ, ucchukhaṇḍaphalādikaṃ;</gatha>
    <gatha type="last">Orohati sace heṭṭhā, na taṃ thūpīkataṃ siyā.</gatha>
    <hangnum nr="1902"/>
    <gatha type="1"> Pupphatakkolakādīnaṃ, ṭhapetvā ce vaṭaṃsakaṃ;</gatha>
    <gatha type="last">Dinnaṃ ayāvakālittā, na taṃ thūpīkataṃ siyā.</gatha>
    <hangnum nr="1903"/>
    <gatha type="1"> Vaṭaṃsakaṃ tu pūvassa, ṭhapetvā odanopari;</gatha>
    <gatha type="last">Piṇḍapātaṃ sace denti, idaṃ thūpīkataṃ siyā.</gatha>
    <hangnum nr="1904"/>
    <gatha type="1"> Bhattassūpari paṇṇaṃ vā, thālakaṃ vāpi kiñcipi;</gatha>
    <gatha type="last">Ṭhapetvā paripūretvā, sace gaṇhāti vaṭṭati.</gatha>
    <hangnum nr="1905"/>
    <gatha type="1"> Paṭiggahetumevassa, taṃ tu sabbaṃ na vaṭṭati;</gatha>
    <gatha type="last">Gahitaṃ sugahitaṃ, pacchā, bhuñjitabbaṃ yathāsukhaṃ.</gatha>
    <centered>Tatiyo vaggo.</centered>
    <hangnum nr="1906"/>
    <gatha type="1"> Paṭhamaṃ dutiyaṃ vutta-nayaṃ tu tatiye pana;</gatha>
    <gatha type="last">Uparodhimadassetvā, bhottabbaṃ paṭipāṭiyā.</gatha>
    <hangnum nr="1907"/>
    <gatha type="1"> Aññesaṃ attano bhattaṃ, ākiraṃ pana bhājane;</gatha>
    <gatha type="last">Natthomasati ce doso, tathā uttaribhaṅgakaṃ.</gatha>
    <centered>Tatiyaṃ.</centered>
    <hangnum nr="1908"/>
    <gatha type="1"> Catutthe yaṃ tu vattabbaṃ, vuttaṃ pubbe asesato;</gatha>
    <gatha type="last">Pañcame matthakaṃ doso, madditvā paribhuñjato.</gatha>
    <hangnum nr="1909"/>
    <gatha type="1"> Anāpatti  gilānassa, parittepi ca sesake;</gatha>
    <gatha type="last">Ekato pana madditvā, saṃkaḍḍhitvāna bhuñjato.</gatha>
    <centered>Catutthapañcamāni.</centered>
    <hangnum nr="1910"/>
    <gatha type="1"> Yo  bhiyyokamyatāhetu, sūpaṃ vā byañjanampi vā;</gatha>
    <gatha type="last">Paṭicchādeyya bhattena, tassa cāpatti dukkaṭaṃ.</gatha>
    <centered>Chaṭṭhaṃ.</centered>
    <hangnum nr="1911"/>
    <gatha type="1"> Viññattiyaṃ tu vattabbaṃ, apubbaṃ natthi kiñcipi;</gatha>
    <gatha type="last">Aṭṭhame pana ujjhāne, gilānopi na muccati.</gatha>
    <hangnum nr="1912"/>
    <gatha type="1"> ‘‘Dassāmi dāpessāmī’’ti, olokentassa bhikkhuno;</gatha>
    <gatha type="last">Anāpattīti ñātabbaṃ, na ca ujjhānasaññino.</gatha>
    <centered>Aṭṭhamaṃ.</centered>
    <hangnum nr="1913"/>
    <gatha type="1"> Mahantaṃ pana moraṇḍaṃ, kukkuṭaṇḍañca khuddakaṃ;</gatha>
    <gatha type="last">Tesaṃ majjhappamāṇena, kattabbo kabaḷo pana.</gatha>
    <hangnum nr="1914"/>
    <gatha type="1"> Khajjake pana sabbattha, mūlakhādaniyādike;</gatha>
    <gatha type="last">Phalāphale anāpatti, gilānummattakādino.</gatha>
    <centered>Navamaṃ.</centered>
    <hangnum nr="1915"/>
    <gatha type="1"> Adīgho pana kātabbo, ālopo parimaṇḍalo;</gatha>
    <gatha type="last">Khajjatuttaribhaṅgasmiṃ, anāpatti phalāphale.</gatha>
    <centered>Dasamaṃ.</centered>
    <centered>Catuttho vaggo.</centered>
    <hangnum nr="1916"/>
    <gatha type="1"> Anāhaṭe mukhadvāraṃ, appatte kabaḷe pana;</gatha>
    <gatha type="last">Attano ca mukhadvāraṃ, vivarantassa dukkaṭaṃ.</gatha>
    <centered>Paṭhamaṃ.</centered>
    <hangnum nr="1917"/>
    <gatha type="1"> Mukhe  ca sakalaṃ hatthaṃ, pakkhipantassa dukkaṭaṃ;</gatha>
    <gatha type="last">Mukhe ca kabaḷaṃ katvā, kathetuṃ na ca vaṭṭati.</gatha>
    <hangnum nr="1918"/>
    <gatha type="1"> Vacanaṃ yattakenassa, paripuṇṇaṃ na hoti hi;</gatha>
    <gatha type="last">Mukhasmiṃtattake sante, byāharantassa dukkaṭaṃ.</gatha>
    <hangnum nr="1919"/>
    <gatha type="1"> Mukhe harītakādīni, pakkhipitvā katheti yo;</gatha>
    <gatha type="last">Vacanaṃ paripuṇṇaṃ ce, kathetuṃ pana vaṭṭati.</gatha>
    <centered>Dutiyatatiyāni.</centered>
    <hangnum nr="1920"/>
    <gatha type="1"> Yo piṇḍukkhepakaṃ bhikkhu, kabaḷacchedakampi vā;</gatha>
    <gatha type="last">Makkaṭo viya gaṇḍe vā, katvā bhuñjeyya dukkaṭaṃ.</gatha>
    <centered>Catutthapañcamachaṭṭhāni.</centered>
    <hangnum nr="1921"/>
    <gatha type="1"> Niddhunitvāna hatthaṃ vā, bhattaṃ sitthāvakārakaṃ;</gatha>
    <gatha type="last">Jivhānicchārakaṃ vāpi, tathā ‘‘capu capū’’ti vā.</gatha>
    <hangnum nr="1922"/>
    <gatha type="1"> Anādaravaseneva, bhuñjato hoti dukkaṭaṃ;</gatha>
    <gatha type="last">Sattame aṭṭhame natthi, doso kacavarujjhane.</gatha>
    <centered>Sattamadasamāni.</centered>
    <centered>Pañcamo vaggo.</centered>
    <hangnum nr="1923"/>
    <gatha type="1"> Katvā evaṃ na bhottabbaṃ, saddaṃ ‘‘suru surū’’ti ca;</gatha>
    <gatha type="last">Hatthanillehakaṃ vāpi, na ca vaṭṭati bhuñjituṃ.</gatha>
    <hangnum nr="1924"/>
    <gatha type="1"> Phāṇitaṃ ghanayāguṃ vā, gahetvā aṅgulīhi taṃ;</gatha>
    <gatha type="last">Mukhe aṅguliyo bhottuṃ, pavesetvāpi vaṭṭati.</gatha>
    <hangnum nr="1925"/>
    <gatha type="1"> Na  patto lehitabbova, ekāyaṅgulikāya vā;</gatha>
    <gatha type="last">Ekaoṭṭhopi jivhāya, na ca nillehitabbako.</gatha>
    <centered>Catutthaṃ.</centered>
    <hangnum nr="1926"/>
    <gatha type="1"> Sāmisena  tu hatthena, na ca pānīyathālakaṃ;</gatha>
    <gatha type="last">Gahetabbaṃ, paṭikkhittaṃ, paṭikkūlavasena hi.</gatha>
    <hangnum nr="1927"/>
    <gatha type="1"> Puggalassa ca saṅghassa, gahaṭṭhassattanopi ca;</gatha>
    <gatha type="last">Santako pana saṅkho vā, sarāvaṃ vāpi thālakaṃ.</gatha>
    <hangnum nr="1928"/>
    <gatha type="1"> Tasmā na ca gahetabbaṃ, gaṇhato hoti dukkaṭaṃ;</gatha>
    <gatha type="last">Anāmisena hatthena, gahaṇaṃ pana vaṭṭati.</gatha>
    <centered>Pañcamaṃ.</centered>
    <hangnum nr="1929"/>
    <gatha type="1"> Uddharitvāpi bhinditvā, gahetvā vā paṭiggahe;</gatha>
    <gatha type="last">Nīharitvā anāpatti, chaḍḍentassa gharā bahi.</gatha>
    <centered>Chaṭṭhaṃ.</centered>
    <hangnum nr="1930"/>
    <gatha type="1"> Chattaṃ yaṃ kiñci hatthena, sarīrāvayavena vā;</gatha>
    <gatha type="last">Sace dhārayamānassa, dhammaṃ deseti dukkaṭaṃ.</gatha>
    <centered>Sattamaṃ.</centered>
    <hangnum nr="1931"/>
    <gatha type="1"> Ayameva nayo vutto, daṇḍapāṇimhi puggale;</gatha>
    <gatha type="last">Catuhatthappamāṇova, daṇḍo majjhimahatthato.</gatha>
    <centered>Aṭṭhamaṃ.</centered>
    <hangnum nr="1932"/>
    <gatha type="1"> Tatheva  satthapāṇissa, dhammaṃ deseti dukkaṭaṃ;</gatha>
    <gatha type="last">Satthapāṇī na hotāsiṃ, sannayhitvā ṭhito pana.</gatha>
    <centered>Navamaṃ.</centered>
    <hangnum nr="1933"/>
    <gatha type="1"> Dhanuṃ sarena saddhiṃ vā, dhanuṃ vā sarameva vā;</gatha>
    <gatha type="last">Sajiyaṃ nijiyaṃ vāpi, gahetvā dhanudaṇḍakaṃ.</gatha>
    <hangnum nr="1934"/>
    <gatha type="1"> Ṭhitassapi nisinnassa, nipannassāpi vā tathā;</gatha>
    <gatha type="last">Sace deseti saddhammaṃ, hoti āpatti dukkaṭaṃ.</gatha>
    <hangnum nr="1935"/>
    <gatha type="1"> Paṭimukkampi  kaṇṭhamhi, dhanuṃ hatthena yāvatā;</gatha>
    <gatha type="last">Na gaṇhāti naro tāva, dhammaṃ deseyya vaṭṭati.</gatha>
    <centered>Chaṭṭho vaggo.</centered>
    <hangnum nr="1936"/>
    <gatha type="1"> Pādukāruḷhakassāpi, dhammaṃ deseti dukkaṭaṃ;</gatha>
    <gatha type="last">Akkamitvā ṭhitassāpi, paṭimukkassa vā tathā.</gatha>
    <centered>Paṭhamaṃ.</centered>
    <hangnum nr="1937"/>
    <gatha type="1"> Upāhanagatassāpi, ayameva vinicchayo;</gatha>
    <gatha type="last">Sabbattha agilānassa, yāne vā sayanepi vā.</gatha>
    <hangnum nr="1938"/>
    <gatha type="1"> Nipannassāgilānassa, kaṭasāre chamāya vā;</gatha>
    <gatha type="last">Pīṭhe mañcepi vā ucce, nisinnena ṭhitena vā.</gatha>
    <hangnum nr="1939"/>
    <gatha type="1"> Na ca vaṭṭati desetuṃ, ṭhatvā vā uccabhūmiyaṃ;</gatha>
    <gatha type="last">Sayanesu gatenāpi, sayanesu gatassa ca.</gatha>
    <hangnum nr="1940"/>
    <gatha type="1"> Samāne vāpi ucce vā, nipanne neva vaṭṭati;</gatha>
    <gatha type="last">Nipannena ṭhitassāpi, nipannassapi vaṭṭati.</gatha>
    <hangnum nr="1941"/>
    <gatha type="1"> Nisinnena  nisinnassa, ṭhitassāpi ca vaṭṭati;</gatha>
    <gatha type="last">Ṭhitasseva ṭhitenāpi, desetumpi tatheva ca.</gatha>
    <centered>Dutiyatatiyacatutthāni.</centered>
    <hangnum nr="1942"/>
    <gatha type="1"> Pallatthikā nisinnassa, agilānassa dehino;</gatha>
    <gatha type="last">Tathā veṭhitasīsassa, dhammaṃ deseti dukkaṭaṃ.</gatha>
    <hangnum nr="1943"/>
    <gatha type="1"> Kesantaṃ vivarāpetvā, deseti yadi vaṭṭati;</gatha>
    <gatha type="last">Sasīsaṃ pārutassāpi, ayameva vinicchayo.</gatha>
    <centered>Pañcamachaṭṭhasattamāni.</centered>
    <hangnum nr="1944"/>
    <gatha type="1"> Aṭṭhame  navame vāpi, dasame natthi kiñcipi;</gatha>
    <gatha type="last">Sacepi therupaṭṭhānaṃ, gantvāna daharaṃ ṭhitaṃ.</gatha>
    <hangnum nr="1945"/>
    <gatha type="1"> Pañhaṃ pucchati ce thero, kathetuṃ na ca vaṭṭati;</gatha>
    <gatha type="last">Tassa passe panaññassa, kathetabbaṃ vijānatā.</gatha>
    <centered>Aṭṭhamanavamadasamāni.</centered>
    <centered>Sattamo vaggo.</centered>
    <hangnum nr="1946"/>
    <gatha type="1"> Gacchato purato pañhaṃ, na vattabbaṃ tu pacchato;</gatha>
    <gatha type="last">‘‘Pacchimassa kathemī’’ti, vattabbaṃ vinayaññunā.</gatha>
    <hangnum nr="1947"/>
    <gatha type="1"> Saddhiṃ uggahitaṃ dhammaṃ, sajjhāyati hi vaṭṭati;</gatha>
    <gatha type="last">Samameva yugaggāhaṃ, kathetuṃ gacchatopi ca.</gatha>
    <centered>Paṭhamaṃ.</centered>
    <hangnum nr="1948"/>
    <gatha type="1"> Ekekassāpi  cakkassa, pathenāpi ca gacchato;</gatha>
    <gatha type="last">Uppathena samaṃ vāpi, gacchantasseva vaṭṭati.</gatha>
    <centered>Dutiyaṃ.</centered>
    <hangnum nr="1949"/>
    <gatha type="1"> Tatiye natthi vattabbaṃ, catutthe harite pana;</gatha>
    <gatha type="last">Uccārādicatukkaṃ tu, karoto dukkaṭaṃ siyā.</gatha>
    <hangnum nr="1950"/>
    <gatha type="1"> Jīvarukkhassa yaṃ mūlaṃ, dissamānaṃ tu gacchati;</gatha>
    <gatha type="last">Sākhā vā bhūmilaggā taṃ, sabbaṃ haritameva hi.</gatha>
    <hangnum nr="1951"/>
    <gatha type="1"> Sace aharitaṃ ṭhānaṃ, pekkhantasseva bhikkhuno;</gatha>
    <gatha type="last">Vaccaṃ nikkhamatevassa, sahasā pana vaṭṭati.</gatha>
    <hangnum nr="1952"/>
    <gatha type="1"> Palālaṇḍupake vāpi, gomaye vāpi kismici;</gatha>
    <gatha type="last">Kattabbaṃ, haritaṃ pacchā, tamottharati vaṭṭati.</gatha>
    <hangnum nr="1953"/>
    <gatha type="1"> Kato aharite ṭhāne, haritaṃ eti vaṭṭati;</gatha>
    <gatha type="last">Siṅghāṇikā gatā ettha, kheḷeneva ca saṅgahaṃ.</gatha>
    <centered>Catutthaṃ.</centered>
    <hangnum nr="1954"/>
    <gatha type="1"> Vaccakuṭisamuddādi-udakesupi  bhikkhuno;</gatha>
    <gatha type="last">Tesaṃ aparibhogattā, karoto natthi dukkaṭaṃ.</gatha>
    <hangnum nr="1955"/>
    <gatha type="1"> Deve pana ca vassante, udakoghe samantato;</gatha>
    <gatha type="last">Ajalaṃ alabhantena, jale kātumpi vaṭṭati.</gatha>
    <centered>Pañcamaṃ.</centered>
    <centered>Aṭṭhamo vaggo.</centered>
    <hangnum nr="1956"/>
    <gatha type="1"> Samuṭṭhānādayo  ñeyyā, sekhiyānaṃ panettha hi;</gatha>
    <gatha type="last">Ujjagghikādicattāri, kabaḷena mukhena ca.</gatha>
    <hangnum nr="1957"/>
    <gatha type="1"> Chamānīcāsanaṭṭhāna-pacchā uppathavā dasa;</gatha>
    <gatha type="last">Samuṭṭhānādayo tulyā, vuttā samanubhāsane.</gatha>
    <hangnum nr="1958"/>
    <gatha type="1"> Chattaṃ daṇḍāvudhaṃ satthaṃ, pādukāruḷhupāhanā;</gatha>
    <gatha type="last">Yānaṃ sayanapallattha-veṭhitoguṇṭhitāni ca.</gatha>
    <hangnum nr="1959"/>
    <gatha type="1"> Dhammadesanātulyāva, samuṭṭhānādinā pana;</gatha>
    <gatha type="last">Sūpodanena viññatti, theyyasatthasamaṃ mataṃ.</gatha>
    <hangnum nr="1960"/>
    <gatha type="1"> Avasesā tipaññāsa, samānā paṭhamena tu;</gatha>
    <gatha type="last">Sekhiyesupi sabbesu, anāpattāpadāsupi.</gatha>
    <hangnum nr="1961"/>
    <gatha type="1"> Ujjhānasaññike thūpī-kate sūpapaṭicchade;</gatha>
    <gatha type="last">Tīsu sikkhāpadesveva, gilāno na panāgato.</gatha>
    <centered>Sekhiyakathā.</centered>
    <hangnum nr="1962"/>
    <gatha type="1"> Imaṃ viditvā vinaye vinicchayaṃ;</gatha>
    <gatha type="2">Visārado hoti, vinītamānaso;</gatha>
    <gatha type="3">Parehi so hoti ca duppadhaṃsiyo;</gatha>
    <gatha type="last">Tato hi sikkhe satataṃ samāhito.</gatha>
    <hangnum nr="1963"/>
    <gatha type="1"> Imaṃ  paramasaṃkaraṃ saṃkaraṃ;</gatha>
    <gatha type="2">Avecca savanāmataṃ nāmataṃ;</gatha>
    <gatha type="3">Paṭuttamadhike hite ke hi te;</gatha>
    <gatha type="last">Na yanti kalisāsane sāsane.</gatha>
    <centered>Iti vinayavinicchaye</centered>
    <centered>Bhikkhuvibhaṅgakathā niṭṭhitā.</centered>
  </text>
</tree>
